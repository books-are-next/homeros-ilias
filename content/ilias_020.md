---
title: ZPĚV XIII\.
contentType: poetry
---

<section>

### Nepozornost Diova  
   
Poseidón zjednal Achaiům převahu

</section>

<section>

Jakmile Hektora Zeus již přivedl s Trójany k lodím,

</section>

<section>

nechal je snášet strasti a těžkou válečnou práci

</section>

<section>

trvale dál, on sám však zářící odvrátil oči

</section>

<section>

stranou do země Thréků, kde chov jest pěstován koňský,

</section>

<section>

Mýsů, rázných v boji, i statečných Hippémolgů,

</section>

<section>

kteří se živí mlékem, i Abiů, ctitelů práva,

</section>

<section>

avšak na trójskou zem již nehleděl zářivým zrakem,

</section>

<section>

neboť v srdci se svém přec nenadál, že by kdo z bohů

</section>

<section>

přišel a pomáhat chtěl buď Danaů vojsku neb Tróů.

Poseidón, Zemětřas mocný, však nebyl na stráži marně,

</section>

<section>

neboť na boj a půtky též on pln podivu hleděl,

</section>

<section>

vysoko s thréckého Samu, až s vrcholu, krytého lesem,

</section>

<section>

s kterého celá Ídé se očím jevila jasně,

</section>

<section>

jevilo trójské město i achajské koráby všecky.

</section>

<section>

Seděl, vystoupiv z moře, a cítil s Achajci soustrast,

</section>

<section>

jak jsou od Tróů kláni — a horšil se na Dia prudce.

Hned tedy sešel s vrchu, jda s pohoří roklinatého,

</section>

<section>

kráčeje chvatným krokem — les chvěl se i rozlehlé horstvo

</section>

<section>

pod jeho božským krokem, jak vladař Poseidón kráčel.

Třikrát se rozkročil v chůzi a po čtvrté u cíle stanul,

</section>

<section>

v Aigách, kde skvostný palác mu v hlubinách zátoky mořské

</section>

<section>

ze zlata, samý třpyt, jest postaven, nezrušitelný.

Přišel a zapřahal bůh své spřežení kovových kopyt,

</section>

<section>

letící vkvap, kol šíjí jim zlatá splývala hříva.

</section>

<section>

Sám pak ze zlata zbroj vzal na sebe, uchopil bičík,

</section>

<section>

zlatý, zrobený krásně, a potom vystoupil na vůz.

Rozjel se po vlnách mořských, a obludy skákaly před ním

</section>

<section>

zevšad z úkrytů svých, vždyť poznaly vladaře dobře.

</section>

<section>

Radostně mořská pláň jim couvala — pádili koně

</section>

<section>

letem, a náprava z bronzu mu nebyla máčena vespod.

</section>

<section>

Tak tedy poskočná spřež jej k lodím achajským vezla.

Jakás široká sluj jest v hlubinách zátoky mořské

</section>

<section>

mezi skalnatým Imbrem a Tenedem, uprostřed obou:

</section>

<section>

Zemětřas Poseidáón tam stanul se svými koňmi,

</section>

<section>

rychle je vypřáhl z vozu a božskou píci jim podal,

</section>

<section>

za pokrm, okolo noh jim zlatá zavěsil pouta,

</section>

<section>

nezlomná, nerozpojná, by čekali, spoutáni pevně,

</section>

<section>

až by se navrátil pán — teď v achajský odešel tábor.

Trójané, podobni ohni neb vichřici, v sražených řadách,

</section>

<section>

s Hektorem, z Priama rodem, se valili úsilím prudkým,

</section>

<section>

s velkým rykem a křikem, vždyť doufali achajských lodí

</section>

<section>

dobýt a hrdinům všem tam při lodích životy odnít.

Vtom však Zemětřas mocný, bůh Poseidón, chvějící zemí,

</section>

<section>

přikvapil s hluboké tůně a pobádal achajské mužstvo,

</section>

<section>

Kalchantu nezdolným hlasem i postavou těla jsa roven.

Nejdřív k Aiantům děl, již po boji samoděk prahli:

</section>

<section>

„Můžete danajských vojsk, ó Aianti, státi se spásou,

</section>

<section>

myslíce na rázný vzdor, však nikoli na děsný útěk —

</section>

<section>

neměl jinde bych strach, jak myslím, z nezdolných rukou

</section>

<section>

Tróů, ač velikou zeď již válem přestoupli všichni,

</section>

<section>

neboť se ubrání všem lid Danaů holení krásných,

</section>

<section>

zde však nesmírný strach mám na duši, že nás cos potká,

</section>

<section>

neboť tu zuřivec ten jest vojvůdcem, podobný ohni,

</section>

<section>

Hektór, který se chlubí, že syn jest silného Dia.

Ó kéž nějaký bůh vám oběma do duše vštípí,

</section>

<section>

abyste statečně stáli a k zápasu nutkali jiné,

</section>

<section>

pak byste, třeba i zuřil, jej od lodí rychlých v plavbě

</section>

<section>

zahnali, ač sám Zeus jej k zápasu vzněcuje mocně.“

Řekl a obou těch reků bůh Poseidón chvějící zemí

</section>

<section>

žezlem dotkl se svým, čímž mocnou je naplnil silou,

</section>

<section>

dodal mrštnosti údům, i odshora rukám i nohám,

</section>

<section>

sám pak zvedl se v let jak jestřáb přerychlých křídel,

</section>

<section>

který se strmé skály, a předlouhé, rychle se zvednuv,

</section>

<section>

vyrazí rovinou prudce, by honil jiného ptáka,

</section>

<section>

podobně zmizel i jim bůh Poseidón, Zemětřas vládce.

Nejprve rychlý Aiás, syn Oileův, rozpoznal boha;

</section>

<section>

proto již neváhal déle a pravil k Telamónovci:

„Když tedy některý z bohů, již v Olympu obydlí mají,

</section>

<section>

podobu věštcovu maje, nám velí u lodí válčit —

</section>

<section>

tohle přec není Kalchás, náš věštec, vykladač ptáků,

</section>

<section>

vždyť jsem pohyby nohou i lýtek postřehl vzadu,

</section>

<section>

docela lehko, jak šel — jest snadné poznati bohy.

</section>

<section>

Avšak i vlastní duch v mých milých prsou mě nutká

</section>

<section>

o mnoho víc než dřív, bych zápasy sváděl a válčil:

</section>

<section>

touhou odspodu nohy a odshora ruce se škubou.“

Na to zas Telamónovec mu odvětil těmito slovy:

</section>

<section>

„Takto se škubou i mé kol kopí nezdolné ruce,

</section>

<section>

nyní, a přebytek sil v nich překypěl, oběma vespod

</section>

<section>

nohama vyskočit planu a dychtím v souboji třebas

</section>

<section>

s Hektorem, z Priama rodem, byť sebe víc zuřil, se potkat.“

Taková byla jich řeč, již navzájem mluvili k sobě;

</section>

<section>

zjařilť je bojovný duch, jejž bůh jim do srdce vštípil.

Zatím podnítil bůh též zadní u lodí mužstvo,

</section>

<section>

které dodati sil zas hledělo milému srdci:

</section>

<section>

neboť těžkou mdlobou jim jednak zemdlely údy,

</section>

<section>

jednak v srdci jim žal byl probouzen, hledícím na to,

</section>

<section>

kterak velikou zeď již Trójané přestoupli davem.

Když tak hleděli na ně, tu slzy jim kanuly s víček:

</section>

<section>

mněliť, že jistý je zmar již nemine.

</section>

<section>

                                                                   Zemětřas ovšem

</section>

<section>

vniknuv do silných řad, jim dodával odvahy snadno:

</section>

<section>

Nejdřív k Léitu šel, pak k Teukrovi, k Déipyrovi,

</section>

<section>

potom k Antilochovi a k rekovi Péneleovi,

</section>

<section>

k statnému Mérionovi a Thoantu, v zápase mistrům,

</section>

<section>

takto je pobízel všecky a pravil perutná slova:

„Hanba to Argejci jest — ó junáci, spoléhám já se,

</section>

<section>

statným v zápase bojem že spasíte koráby naše!

</section>

<section>

Vy-li však záhubnému se budete vyhýbat boji,

</section>

<section>

ó pak přišel už den, v němž padnem rukama Tróů!

Nastojte! Veliký div teď vidím na vlastní oči,

</section>

<section>

hrozný, o němž jsem myslil, že nikdy se nemůže státi:

</section>

<section>

Trójští že vtrhnou až k nám, až do lodí!! — Tito přec jindy

</section>

<section>

bývali jelenům plachým vždy podobni, kteřížto v lese

</section>

<section>

šakalům, dravým vlkům jsou pokrmem, pardalům krutým,

</section>

<section>

bez cíle pobihujíce a bázlivě, bez síly k boji.

Takto si netroufal dřív lid Trójanů — ani dost málo —

</section>

<section>

achajské síle a rukám se na odpor postavit směle,

</section>

<section>

nyní daleko města, až u dutých korábů válčí —

</section>

<section>

vinou našeho vůdce a chabostí vojínů prostých,

</section>

<section>

kteří se hněvají na něj a bránit nemají chuti

</section>

<section>

korábů rychlých v plavbě a dávají u nich se vraždit.

Avšak kdyby i vskutku byl pravým viníkem toho

</section>

<section>

válečník Átreův syn, král Achaiů, přemocný vládce,

</section>

<section>

poněvadž Péléovce byl zneuctil, rychlého v běhu,

</section>

<section>

_nám_ však neslušno jest být ochablí v zápase s Tróy!

Pročež zhojme to hned! — duch chrabrých může být zhojen!

</section>

<section>

_Vám_ však není to ctí, když chabnete v obraně rázné

</section>

<section>

všickni přec v táboře našem jste výborní — já bych se také

</section>

<section>

nevadil s takým mužem, jenž v bitvě by chabě si vedl,

</section>

<section>

slabých jsa sil — však v srdci to _vám_ mám velice za zlé.

</section>

<section>

Změkčilci! Větší zmar vám zajisté způsobí záhy

</section>

<section>

taký malátný boj! —

</section>

<section>

                                       Přec v duších probuďte smysl

</section>

<section>

pro stud a vlastní čest! — Vždyť strašný se rozzuřil zápas:

</section>

<section>

Hektór, bojovník statný, už válčí u samých lodí,

</section>

<section>

silák, vždyť prolomil bránu a pevnou závoru dlouhou.“

Tak jim dodával síly a povzbudil achajské vojsko.

Okolo Aiantů obou se rázem stavěly šiky,

</section>

<section>

v síle, že ani sám Arés ni Pallas budící k boji

</section>

<section>

nemohli hanět by jich, vždyť vybraní, nejlepší muži

</section>

<section>

čekali Trójanů k boji i Hektora, slavného reka.

S kopími srazili kopí a ke štítům přitiskli štíty:

k štítu tak přiléhal štít, muž k mužovi, k přilbici přilba,

</section>

<section>

které s chocholy z žíní se stýkaly hřebenem lesklým,

</section>

<section>

muži jak kývali hlavou — tak sraženě u sebe stáli.

</section>

<section>

V řadách trčela kopí a chvatem se ve smělých rukách

</section>

<section>

chvěla — tak kupředu táhli a touhou po boji prahli.

Hromadně vyrazil vpřed voj Trójanů — v čele jim Hektór

</section>

<section>

řítil se naproti nim, jak se skály valí se balvan,

</section>

<section>

který vzkypělý proud byl s okraje skaliny serval,

</section>

<section>

odplaviv přívalem podklad, jenž držel drzý ten balvan.

Ten pak poskokem letí — les pod jeho nárazy duní:

</section>

<section>

balvan nerušen běží a úprkem — konečně přijde

</section>

<section>

na rovnou pláň — tam staví svůj běh, byť rozehnán prudce.

Nejinak nějaký čas též Hektór hrozil, že snadno

</section>

<section>

prorazí stany a loďmi a pronikne k samému moři,

</section>

<section>

vražděním, avšak zatím, když narazil na husté řady,

</section>

<section>

stanul, přitrhnuv blíž, voj Danaů s protější strany

</section>

<section>

prudce ho tepaje meči a oštěpy o dvojím hrotu,

</section>

<section>

zatiskl od svých řad — rek zaražen vrávoral z bitvy.

Vzkřikl pak velkým hlasem a zvolal na trójské mužstvo:

</section>

<section>

„Trójané, Lyčané chrabří, i Dardani, válčící zblízka,

</section>

<section>

vydržte! — Dlouhý mě čas již nezdrží achajské vojsko,

</section>

<section>

kdyby se třeba jak zeď druh ke druhu ve čtverhran srazil,

</section>

<section>

přec však před kopím mým as couvnou, jestli mě vskutku

</section>

<section>

povzbudil nejvyšší bůh, choť Héřin mohutně hřmící.“

Řekl a každému z nich tím vzbudil bojovnou smělost.

Z nich se tu Déifobos dal na pochod s bujarou myslí,

</section>

<section>

Priamův syn. — Svou hruď kryl štítem veskrze stejným,

</section>

<section>

lehkým stoupaje krokem, a kráčeje za štítem ukryt.

Vtom však Molův už syn naň lesklým oštěpem mířil:

</section>

<section>

ve štít z býčí kůže jej udeřil, veskrze stejný,

</section>

<section>

nechybiv, avšak přec jej neprotkl, nýbrž se dříve

</section>

<section>

zlomilo dlouhé kopí blíž násady — od těla vzdálil

</section>

<section>

štít svůj Priamův syn, jenž v srdci se polekal dřevce

</section>

<section>

chrabrého Molova syna, však hrdinský bojovník tento

</section>

<section>

nazpět v soudruhů dav zas couval, rozhněván strašně

</section>

<section>

proto, že vítězství pozbyl, a pro kopí, které si zlomil.

Vykročil podél stanův a podél achajských lodí

</section>

<section>

pro jiné dlouhé kopí, jež ve svém zanechal staně.

Druzí válčili dále, a hrozný se ozýval lomoz.

Teukros, Telamónovec, z nich nejdřív Imbria zabil,

</section>

<section>

který oštěpem válčil, a zplodil ho bohatý koňmi

</section>

<section>

Mentor. Ten v Pédaiu bydle, než achajští synové přišli,

</section>

<section>

vedlejší královu dceř měl za ženu, Médesikastu.

Když však připluly lodi a přivezly achajské vojsko,

</section>

<section>

přišel do Tróje zpět, kdež v trójském vynikl mužstvu,

</section>

<section>

společně s Priamem bydle, jenž ctil ho jak vlastní své syny.

Jej tam Telamónovec svým dlouhým oštěpem bodnuv

</section>

<section>

pod uchem, vytrhl hrot. — Jak jasan skácel se na zem,

</section>

<section>

který na vrchu hor, kol dokola patrných z dálky,

</section>

<section>

na zem, sekyrou klán, své jemné svrhuje listí.

</section>

<section>

Takto se skácel i on — zbroj zařinkla, zdobená kovem.

Teukros se rozehnal prudce, jsa dychtiv svléci mu výzbroj.

</section>

<section>

Hektór tu po něm, jak hnal, svým lesklým oštěpem mrštil,

</section>

<section>

on však hbitě se uhnul, jak ostří oštěpu zhlédl,

</section>

<section>

jen tak-tak, však Kteatův syn byl do hrudi raněn

</section>

<section>

oštěpem, Aktorův vnuk, když právě se do boje vrhal.

</section>

<section>

Padl, až duněla země, a brnění zařinklo na něm.

Hektór se rozehnal prudce, chtě chrabrému rekovi s hlavy

</section>

<section>

strhnout přilbici lesklou a ke skráním přilehlou dobře.

Aiás, jak Hektór se hnal, naň lesklým namířil kopím,

</section>

<section>

nebylo nikde mu pleť však viděti, ježto byl celý

</section>

<section>

děsným brněním kryt — jen do pukly štítu ho bodl.

Avšak s velikou silou jej odstrčil — ustoupil Hektór

</section>

<section>

od obou mrtvol padlých, jež Achajci vyrvali potom:

</section>

<section>

Stichios Amfimacha a Menestheus, hrdina slavný,

</section>

<section>

vůdcové athénských vojsk, v střed achajských odnesli šiků,

</section>

<section>

Imbria Aianti zas, neb po rázné obraně prahli.

Podobně dvojice lvů, když vyrvou násilně kozu

</section>

<section>

hafanům ostrých zubův, ji nesou křovinou hustou,

</section>

<section>

ve svých čelistech strašných ji nad zemí držíce vzhůru:

</section>

<section>

tak jej držíce vzhůru dva Aianti, váleční reci,

</section>

<section>

s těla mu svlékali zbroj.

</section>

<section>

                                              Pak s měkké šíje mu hlavu

</section>

<section>

odsekl Oileův syn, byv rozhněván pro Amfimacha,

</section>

<section>

potom zakrouživ jí, jak míčem ji zástupem hodil,

</section>

<section>

a pak zapadla v prach, blíž Hektora, před nohy právě.

Tehdy však Poseidáón se rozhněval v hlubinách srdce,

</section>

<section>

protože vlastní mu vnuk byl v strašné usmrcen řeži,

</section>

<section>

vykročil podél stanův a podél achajských lodí,

</section>

<section>

podnítil danajský lid, však Tróům útrapy strojil.

Tenkrát se krétský vladař mu namanul oštěpem slavný,

</section>

<section>

kráčeje od svého druha, jenž přišel mu, nedávno tomu,

</section>

<section>

s bojiště, v ohbí kolen jsa ostrým oštěpem raněn.

</section>

<section>

Toho mu přinesli druzi a rek dav lékařům rozkaz,

</section>

<section>

spěchal do stanu sám, vždyť mínil se do boje vrátit.

</section>

<section>

Tehdáž Zemětřas mocný mu pravil těmito slovy,

</section>

<section>

hlasem Thoantu roven, jenž z Andraimona se zrodil,

</section>

<section>

který v Pleurónsku celém a strmém na Kalydóně

</section>

<section>

Aitólů vladařem byl, jak božstvo jsa u lidu v úctě.

„Slavný Kréťanů rádce a vladaři, kdepak jsou hrozby,

</section>

<section>

kterými achajský lid kdys hrozil národu Tróů?“

K němu tu krétský král zas těmito slovy se ozval:

</section>

<section>

„Teď aspoň žádný muž, můj Thoante, nenese vinu,

</section>

<section>

pokud poznávám já, vždyť každý válčiti umí,

</section>

<section>

nikoho zbabělý strach přec nepoutá, aniž kdo hledí

</section>

<section>

uniknout zápasům zlým jen z lenosti — pak se to takto

</section>

<section>

mocnému Kronovu synu as nejspíš zlíbilo v srdci,

</section>

<section>

aby tu danajský lid byl vyhuben, daleko Arga.

Pročež Thoante vzhůru! — Vždyť statným býval’s i dříve;

</section>

<section>

jiné přec pobízíš sám, když někoho umdlévat vidíš,

</section>

<section>

proto jen neustaň nyní a pobízej každého muže!“

Zemětřas Poseidáón mu na to zas odvětil takto:

</section>

<section>

„Kéž by se takový muž již nevrátil, Ídomenée,

</section>

<section>

od Tróje, nýbrž psům ať pochoutkou tady se stane,

</section>

<section>

kdo by si v dnešní den chtěl z úmyslu ochable vésti!

</section>

<section>

Oblékna tedy svou zbroj, pojď se mnou, musíme spolu

</section>

<section>

o to se brát, zdaž z nás, jen dvou, kýs užitek bude:

</section>

<section>

svorností rodí se síla i u lidí nadmíru slabých —

</section>

<section>

my však sváděti boj též s chrabrými dovedem reky!“

Řekl a kvapem se bůh zas vrátil do boje mužů.

Když pak už krétský král byl ve staně stavěném pevně,

</section>

<section>

ihned si překrásnou zbroj vzal na sebe, chopil dvě kopí,

</section>

<section>

potom do boje šel jak blesk, jejž Kronovec mocný

</section>

<section>

uchopí pravou rukou a s jasného nebe jím mávne,

</section>

<section>

dávaje znamení lidem, a přejasná z něho jde záře.

Podobně jemu, jak běžel, se jiskřil na hrudi krunýř,

</section>

<section>

tu však přišel mu vstříc syn Molův, před stanem ještě,

</section>

<section>

králův výborný druh, jenž kvapil pro kopí z bronzu.

Silný tu krétský vládce mu pravil těmito slovy:

</section>

<section>

„Rychlý ty Molův synu, ty ze všech nejdražší druhů,

</section>

<section>

copak že přicházíš sem — proč vražednou opustils bitvu?

</section>

<section>

Či jsi snad nějak raněn a souží tě od střely ostří? —

</section>

<section>

Či snad pro mne tě kdos sem posílá? — Ale vždyť nechci

</section>

<section>

ve staně ani já sám dlít nečinně, raděj chci válčit.“

Molův rozumný syn zas toto mu v odpověď pravil:

</section>

<section>

„Krétů, oděných kovem, ty poradce, Ídomenée,

</section>

<section>

sháním, zda ve staně svém máš po ruce nějaký oštěp,

</section>

<section>

bych si jej vzal, vždyť zlomil jsem svůj, jejž dříve jsem nosil,

</section>

<section>

do štítu Déifobova jej zabodnuv, zpupného muže.“

K němu tu krétský král zas těmito slovy se ozval:

</section>

<section>

„Kopí, budeš-li chtít, buď jedno — a třebas i dvacet —

</section>

<section>

najdeš ve staně mém — jsouť opřena o stěnu třpytnou,

</section>

<section>

trójská, jež odnímám těm, jež porazím, neboť se nikdy,

</section>

<section>

doufám, nestavím vzad, když bojuji s odpůrci svými.

Proto mám oštěpů dost, mám štítů vypouklých v středu,

</section>

<section>

přilbic, krunýřů též, jež leskem skvělým se blyští.“

Molův rozumný syn zas toto mu v odpověď pravil:

</section>

<section>

„Též mám ve vchodu stanu a před svým korábem černým

</section>

<section>

mnohá brnění trójská — však teď mám daleko pro ně.

</section>

<section>

Vždyť já též, jak mním, jsem nepustil obranu s mysli,

</section>

<section>

vždycky se do prvých řad přec v zápase, zdobě to mužů,

</section>

<section>

stavím i já, když válečný svár jest rozvinut prudký.

</section>

<section>

Možná že leckdos jiný mě z Achaiův oděných kovem

</section>

<section>

nevidí, když jsem v bitvě, ty sám však znáš mě, jak doufám.“

K němu tu krétský král zas těmito slovy se ozval:

</section>

<section>

„Vím, jak statný jsi muž — nač třeba ti mluviti o tom?

</section>

<section>

Kdybychom, šlechtici totiž, se u lodí sebrali vesměs

</section>

<section>

v zálohu, v které nejspíš se projeví mužova statnost —

</section>

<section>

tam totiž najevo vyjde, kdo statný neb zbabělý člověk:

</section>

<section>

neboť každou chvíli se obličej zbabělci mění,

</section>

<section>

rovněž i duch jest vzrušen a nedá tiše mu sedět:

</section>

<section>

skrčen se na boku vrtí a přesedá na obě nohy,

</section>

<section>

srdce pak uvnitř prsou mu strachem hlasitě buší,

</section>

<section>

v děsivé představě smrti, a v ústech mu cvakají zuby —

</section>

<section>

statnému muži se tvář však nemění, ani se hrůzou

</section>

<section>

neděsí, jakmile jednou se posadí v zálohu mužů,

</section>

<section>

prahne však v krutou seč čím dřív tím lépe se vrhnout.

</section>

<section>

Tak tvou sílu a ruce by nemohl pohanět nikdo.

Kdybys i v bojovné práci byl nakrásně boden neb sečen,

</section>

<section>

nikdy by do šíje tvé neb do zad nevnikla střela,

</section>

<section>

odzadu, nýbrž v hruď neb do břicha vždycky by vjela,

</section>

<section>

jak by ses kupředu hnal v rej zápasu vojínů předních.

O věci té však nemluvme již jak dětinští hoši,

</section>

<section>

stojíce, aby se kdos snad nezjitřil nesmírným hněvem.

</section>

<section>

Nuž, již do stanu vejdi a vezmi si obrovské kopí!“

Řekl, a Molův syn, jenž hbitý byl jako sám Arés,

</section>

<section>

s chvatem vzal bronzové kopí a vyšel ze stanu jeho,

</section>

<section>

pak šel s Ídomenéem a pln byl po boji touhy.

Jako když bere se v boj bůh Arés, záhubce mužstva —

</section>

<section>

syn jeho, milený Děs, s ním kráčí, bez bázně, silný,

</section>

<section>

jímž se i válečník děsí, byť sebe byl smělejší člověk;

</section>

<section>

oba pak ve zbroji své jdou k Efyrům ze země thrécké,

</section>

<section>

po druhé k zmužilým zas jdou Plegyům — ovšemže oni

</section>

<section>

nemohou vyslyšet obou — jen jedněm dávají slávu. —

Takto i Molův syn šel do boje s Ídomenéem,

</section>

<section>

Oba dva vůdcové lidu a v jiskřivý oděni krunýř.

Molův nejprve syn děl ke králi důvěrné slovo:

</section>

<section>

„Kdepak, Deukaliovče, se míníš do vřavy vrhnout?

</section>

<section>

Chtěl bys na pravém křídle, či ve středu celého vojska,

</section>

<section>

či snad na levé straně? — Vždyť Achajci kadeří dlouhých,

</section>

<section>

myslím, nikde jak tam tak slabí v zápase nejsou.“

K němu tu krétský král zas těmito slovy se ozval:

</section>

<section>

„Ve středu našich lodí jsou jiní k obraně muži:

</section>

<section>

s oběma Aianty Teukros, jenž ze všech ve střelbě z luku

</section>

<section>

největší dovednost má, též v zápase zblízka je mistrem.

</section>

<section>

Ti ho už proženou bitvou, byť sebe byl chtivější boje,

</section>

<section>

Hektora, z Priama rodem, ač nad jiné vyniká silou.

Těžké bude mu as, byť velice po boji dychtil,

</section>

<section>

nezdolné ruce a sílu těch reků překonat dříve,

</section>

<section>

než nám zapálí lodi — toť musil by hořící hlaveň

</section>

<section>

Kronovec, Olympan sám, nám vrhnout do lodí rychlých!

Aiás Telamónovec by mužovi necouvl nikdy,

</section>

<section>

který by podléhal smrti a požíval Démétřin pokrm,

</section>

<section>

mečem byl poranitelný neb balvanem veliké tíže.

Stěží by ustoupil Aiás i Achillu, průlomci vojů,

</section>

<section>

aspoň v osobním boji — vždyť v běhu s ním zápasit nelze.

Tuhle nás na levý bok veď táborem, chceme co nejdřív

</section>

<section>

zvědět, zda dobudem slávy, či jinému oslavu dáme!“

Řekl, a Molův syn, jenž hbitý byl jako sám Arés,

</section>

<section>

vyšel, až táborem přišli, kam jeho mu naznačil soudruh.

Spatřivše Ídomenéa, jak silou je podoben ohni,

</section>

<section>

jeho i soudruha jeho v jich brnění zdobeném krásně,

</section>

<section>

Trójané vykřikli davem a vesměs na něj se vrhli.

Rázem tu společný svár byl rozpoután u zádí lodních.

Jako když z ostrých větrů se vichřice kupředu ženou

</section>

<section>

v takový den, když ve spoustách prach jest na cestách všude:

</section>

<section>

nesmírný prachový mrak jest rázem do výše zvířen,

</section>

<section>

takto se v společný boj tam srazili, všichni si přáli

</section>

<section>

jeden druhého klát svým ostrým oštěpem v davu.

Od kopí zježil se boj, všem záhubný, vztyčených, dlouhých,

</section>

<section>

která každým tělem vždy proniknou — přecházel všechněm

</section>

<section>

září kovovou zrak, jež sálala z třpytivých přilbic,

</section>

<section>

z krunýřů leštěných nově i ze štítů zářících leskem,

</section>

<section>

kterak se sráželi v boj — toť věru by srdce měl tvrdé,

</section>

<section>

kdokoli, boj ten zhlédna, by zaplesal, bez rmutu v srdci.

Tenkráte s různou myslí dva Kronovi synové silní

</section>

<section>

strojili krutý žal všem mužům hrdinským v boji,

</section>

<section>

neboť Kronovec Tróům i Hektoru vítězství chystal,

</section>

<section>

ježto chtěl Achillu Zeus dát oslavu — ovšem si nepřál,

</section>

<section>

aby snad achajský lid byl zničen před městem Trójou,

</section>

<section>

chtělť jen Thetidu slavit i Achilla, silného reka.

Argejce Poseidáón zas pobízel, mezi ně přišed,

</section>

<section>

potajmu, z pěnivých vln tam vystoupiv, neboť se mrzel,

</section>

<section>

že jsou od Tróů kláni, a horšil se na Dia prudce.

Ovšemť oběma rod byl společný, jediný původ,

</section>

<section>

avšak Zeus byl narozen dřív, měl znalostí více —

</section>

<section>

proto se také zdráhal jít na pomoc Achaiům zjevně,

</section>

<section>

nýbrž je pobízel tajně, jda vojskem v podobě muže.

Osidlo prudkého sváru a všechněm společné války

</section>

<section>

střídavě, semo i tam, jim prostřeli oběma bozi,

</section>

<section>

nezlomné, nerozpojné, jež mnohého zbavilo žití.

Trójanům krétský král, ač šedivěl, způsobil zmatek,

</section>

<section>

povzbudiv achajské mužstvo a vrhnuv se v zástupy Tróů:

</section>

<section>

usmrtilť Othryonéa.

</section>

<section>

                                       Byl v Íliu, Kabésan rodem,

</section>

<section>

přišed nedávno teprv, když uslyšel o válce trójské:

Dceru chtěl Priama krále, všech nejhezčí, za ženu dostat,

</section>

<section>

Kassandru, bez darů věnných — však slíbil převelké dílo:

</section>

<section>

z Ília danajský lid jim vypudit — přes jeho odpor.

Tomu ji Priamos kmet též zaslíbil, přikývnuv hlavou,

</section>

<section>

za choť, a statečný rek pak válčil, spolehnuv na slib.

Tehdy jej krétský král, svým lesklým kopím naň míře,

</section>

<section>

bodl, jak svysoka kráčel, a úderu nezdržel krunýř,

</section>

<section>

bronzový, který nosil — v střed břicha mu zarazil kopí.

Padl, až duněla zem.

</section>

<section>

                                             Rek zajásav, toto mu pravil:

„Nejvíc, Othryonée, tě pochválím z veškerých lidí,

</section>

<section>

jestliže opravdu slib též vyplníš, který jsi slíbil

</section>

<section>

Priamu, z Dardana rodem, když vlastní ti zasnoubil dceru. —

Vždyť bychom také mohli ti slib ten dáti a splnit:

</section>

<section>

nejhezčí z královských dcer bys vyzískal, již bychom z Argu

</section>

<section>

byli ti za ženu tvou sem přivezli, kdybys byl býval

</section>

<section>

s námi chtěl Ílion zbořit, to krásné lidnaté město.

No tak už pojď! Nechť o sňatku tvém již brzy se shodnem

</section>

<section>

u našich mořských lodí — my nevdáme nevěstu draho!“

Řekl, a zuřivou sečí jej za nohu s bojiště vlekl

</section>

<section>

hrdinský krétský král.

</section>

<section>

                                            Jej přikvapil Ásios pomstít,

</section>

<section>

kráčeje před koňmi pěšky, jež otěžník nablízku řídil,

</section>

<section>

takže mu dýchali do zad.

</section>

<section>

                                                 Ten z hlubin srdce si žádal

</section>

<section>

udeřit Ídomenéa — však tento jej udeřil dříve

</section>

<section>

pod bradu, do hrdla přímo, a naskrz hrotem je prohnal.

Skácel se rek, jak nějaký dub neb topol se skácí,

</section>

<section>

nebo i štíhlá jedle, již sekyrou broušenou nově

</section>

<section>

tesaři vytnou v horách, by lodním trámem jim byla.

Podobně před svým vozem a před koňmi natažen ležel,

</section>

<section>

chroptě a v krvavý prach své zaryl zoufale prsty.

Tehdáž otěžník zbyl vší rozvahy, kterou měl dříve,

</section>

<section>

nemaje tolik síly, by nepřátel rukám se vymkna

</section>

<section>

nazpátek obrátil spřež.

</section>

<section>

                                             Syn Nestorův, statečný v boji,

</section>

<section>

v středu ho probodl dřevcem — a úderu nezdržel krunýř,

</section>

<section>

bronzový, který nosil — v střed břicha mu zarazil kopí.

On pak, pouštěje ducha, se skácel s úpravné korby,

</section>

<section>

hned pak koně a vůz syn Nestora, chrabrého reka,

</section>

<section>

odehnal z trójského vojska a k Achaiům holení krásných.

Nablízko Priamův syn v tom přikvapiv k Ídomenéu,

</section>

<section>

žalem, že Ásios sklán, naň lesklým oštěpem mrštil,

</section>

<section>

on však hbitě se uhnul, jak ostří oštěpu zhlédl,

</section>

<section>

neboť se za svůj štít byl schoval, veskrze stejný,

</section>

<section>

okrouhlý, z býčí kůže a z třpytné bronzové vrstvy,

</section>

<section>

jaký nosíval vždycky, a se dvěma držadly uvnitř.

</section>

<section>

Za ten celý se skrčil — i přelétlo bronzové kopí.

Dutě tu zazněl štít, jak zavadil oštěpem o něj,

</section>

<section>

přeletem — z těžké ruky však kopím nemrštil marně:

</section>

<section>

Hypsénór, Hippasův syn, byl raněn, vládyka lidu,

</section>

<section>

do jater, pod blanou příční, a rázem byl života zbaven.

Mohutně Priamův syn v tom vykřikl s velikou chloubou:

</section>

<section>

„Neleží bez pomsty přec náš Ásios, nýbrž jak myslím,

</section>

<section>

ač již v podsvětí kráčí a k silnému dozorci brány,

</section>

<section>

v srdci se raduje svém — vždyť dal jsem mu průvodce cesty.“

Řekl, a při té chloubě se ozvala v Achajcích bolest,

</section>

<section>

chrabrý však Nestorův syn byl nadmíru pobouřen v srdci,

</section>

<section>

ale ač truchlivý byl, přec nepustil přítele s mysli,

</section>

<section>

přiskočil, obkročil tělo a obestřel k ochraně štítem,

</section>

<section>

pak dvé soudruhů věrných jej na svá vložilo bedra,

</section>

<section>

Mékisteus, z Echia rodem, a Alastór, hrdina slavný,

</section>

<section>

potom, an zhluboka vzdychal, jej k dutým korábům nesli.

Nezdržel krétský král své prudkosti, stále jen prahna,

</section>

<section>

kterak někoho z Tróů by temnou zahalil nocí,

</section>

<section>

aneb zahynul sám, zlé záhubě Achaiů bráně.

Vrhl se na Alkathoa, jejž Aisýétés byl zplodil,

</section>

<section>

Diem živený rek.

</section>

<section>

                                 Byl vladaře Anchísa zetěm,

</section>

<section>

neboť nejstarší z dcer měl za ženu, Hippodameiu,

</section>

<section>

kterou vznešená máti i otec miloval vřele,

</section>

<section>

dokud bývala doma, vždyť předčila souvěké dívky

</section>

<section>

krásou, umělou prací i rozumem.

</section>

<section>

                                                                 Proto ji také

</section>

<section>

pojal nejlepší muž, jenž v širé Tróadě bydlil.

Tohoto Poseidáón teď usmrtil Ídomenéem,

</section>

<section>

ztemniv mu zářící oči a statné upoutav údy,

</section>

<section>

takže mu nebylo možná ni ucouvnout, ani se uhnout,

</section>

<section>

stál jak sloup neb košatý strom, kmen vysoko vzrostlý,

</section>

<section>

nehnutě: do středu hrudi mu ostré zarazil kopí

</section>

<section>

hrdinský krétský král, jenž naskrz mu probodl krunýř,

</section>

<section>

bronzový, jenž až dosud mu od těla odvracel zhoubu,

</section>

<section>

teď však zazvučel temně, jak praskal pod ranou kopí.

Padl, až duněla zem, však kopí tkvělo mu v srdci,

</section>

<section>

které trhalo sebou a horním oštěpu koncem

</section>

<section>

chvělo, a teprve pak moc nárazu znenáhla slábla.

Mohutně krétský král vtom vykřikl s velikou chloubou:

</section>

<section>

„Slušná to náhrada jest, jak myslíme, Priamův synu,

</section>

<section>

tří smrt za jediného — když _ty_ se tak nesmírně chlubíš!

</section>

<section>

Bláhovče! Jen se mi sám též postav naproti k boji,

</section>

<section>

ať jen zvíš, ký z Kronovce rod sem do Tróje přišel:

Z Kronovce nejdřív Mínós, ten ochránce Kréty, se zrodil,

</section>

<section>

Mínós pak Deukalióna byl roditel, statného reka,

</section>

<section>

já jsem z Deukalióna a mnohým vladařím mužům

</section>

<section>

v širých krajinách krétských — a _sem_ mě teď přivezly lodi

</section>

<section>

na zmar tobě i otci a všechněm Trójanům druhým.“

Řekl a Priamův syn v své duši se rozmýšlet počal,

</section>

<section>

měl-li by z mužných Tróů si někoho za druha přibrat,

</section>

<section>

ustoupě do davu nazpět, či samoten pustit se v zápas.

Když tak přemítal o tom, tu uznal vhodnějším toto:

</section>

<section>

k rekovi Aineiu jít, jejž viděl v posledních řadách

</section>

<section>

stát — on na slavného se hněval Priama stále,

</section>

<section>

ježto mu nevzdával čest, ač nad jiné hrdinou býval.

Kvapem přistoupil k němu a pravil perutná slova:

</section>

<section>

„Aineie, slavný rádce nás Trójanů, nyní je třeba

</section>

<section>

švagrovi na pomoc jít, jen trochu-li smutek tě tíží.

</section>

<section>

Se mnou tedy teď pojď, jej zachránit — bylť přec tvým švagrem,

</section>

<section>

který tě v paláci svém byl vychoval, malého chlapce.

</section>

<section>

Toho ti krétský král teď zahubil, oštěpem slavný.“

Toto mu hrdina řekl a smutek v duši mu vzbudil:

</section>

<section>

naproti odpůrci vyšel a pln byl po boji touhy.

Neprchl krétský král jak nějaké mazlivé děcko,

</section>

<section>

nýbrž stál, jak na horách vepř, své věřící síle,

</section>

<section>

který štvanici lovců, již blíží se ve velkém počtu,

</section>

<section>

na místě ústranném čeká a štětiny na zádech ježí,

</section>

<section>

oči mu plamenem hoří, a kanec tesáky v tlamě

</section>

<section>

brousí a útokům mužů i ohařů bránit se dychtí.

Podobně krétský král tam čekaje, necouval nijak,

</section>

<section>

ačkoliv kvapně se rek hnal k útoku.

</section>

<section>

                                                                     Na druhy zvolal,

</section>

<section>

hledě, kde Askalafos, kde Afareus, Déipyros,

</section>

<section>

Molův kde bojuje syn, též Antiloch, v zápase mistři.

Takto je pobízel všecky a pravil perutná slova:

</section>

<section>

„Přátelé, sem! Jsem sám — ó pomozte, bojím se hrozně

</section>

<section>

Aineia, rychlého v běhu, sem jdoucího k útoku na mne,

</section>

<section>

který je nadmíru silen a v bitvách ubíjí muže,

</section>

<section>

též jest ve květu mládí, což věru je největší přednost.

Při této statnosti své bych chtěl být roven mu věkem!

</section>

<section>

Brzy by on neb já lesk slávy si odnesl z boje!“

Řekl, ti odvahu svornou v svých prsou majíce všichni,

</section>

<section>

těsně se srazili k sobě a k plecím přitiskli štíty.

Aineiás na druhy své zas zvolal na straně Troů,

</section>

<section>

zíraje na Déifoba a Parida, na Agénora,

</section>

<section>

kteří zároveň s ním lid vodili — ale pak valem

</section>

<section>

shrnul se lid, jak hrne se brav, když beran jej z pastvy

</section>

<section>

zavádí do řeky k pití, a pastýř se raduje v srdci.

Podobně Aineiův duch byl v prsou naplněn plesem,

</section>

<section>

vida, jak zástup lidu se za ním na pochod vydal.

Oni tu o Alkathoa se nablízku na sebe vrhli

</section>

<section>

dlouhými oštěpy svými, a krunýře na jejich prsou

</section>

<section>

řinčely strašným zvukem, jak bodali naproti sobě

</section>

<section>

ve vřavě — nad jiné zvlášť dvě reků, bojovných mužů,

</section>

<section>

hrdinský krétský vladař i Aineiás, Areu rovní,

</section>

<section>

prahli, by tvrdý kov druh druhovi do těla vrazil.

První tu po svém soku rek Aineiás oštěpem mrštil,

</section>

<section>

on však hbitě se uhnul, jak ostří oštěpu zhlédl.

</section>

<section>

Tak tedy Aineiův hrot byl s chvěním zaražen v půdu,

</section>

<section>

neboť z pevné ruky byl mrštěn docela marně.

Do břicha zarazil hrot král Kréťanův Oinomaovi:

</section>

<section>

proražen krunýře plát, hrot projel vnitřnostmi jeho.

</section>

<section>

Raněný do prachu padl a zaryl do země prsty.

Z mrtvoly krétský král své stinné vytrhl kopí,

</section>

<section>

avšak krásnou zbroj již nijak nebylo možná

</section>

<section>

s plecí mu vzít, vždyť záplava střel jej tísnila zevšad.

</section>

<section>

Nemělyť v nohách klouby, jak útočil, pevnosti více,

</section>

<section>

nemohl za kopím svým již skočiti, ani se uhnout;

</section>

<section>

pročež záhuby den sic zápasem odvracel stojmým,

</section>

<section>

avšak z potyčky zpět dost rychle ho nenesly nohy.

Když krok za krokem couval, tu lesklým oštěpem mrštil

</section>

<section>

po něm Priamův syn, vždyť stále byl rozhněván na něj.

</section>

<section>

Avšak i tehdy se chybil — hrot přiletěl na Askalafa,

</section>

<section>

který se z Area zrodil.

</section>

<section>

                                           I projelo obrovské kopí

</section>

<section>

ramenem — raněný padl a zaryl do země prsty.

Hřmotný obrovský Arés však dosud potuchy neměl,

</section>

<section>

kterak vlastní mu syn byl zahuben v zuřivé seči,

</section>

<section>

nýbrž pod zlatým mračnem si na vrchu Olympu hověl,

</section>

<section>

poután Diovou vůlí, kde rovněž dleli i druzí

</section>

<section>

věční bohové všichni, vždyť do války nesměli jíti.

Oni tu o Askalafa se nablízku na sebe vrhli:

</section>

<section>

Hrdinský Priamův syn sic lesklou mu přilbici strhl,

</section>

<section>

ale tu zas syn Molův, jenž hbitý byl jako sám Arés,

</section>

<section>

přiskočiv, bodl ho v paže, a ihned z ruky mu padla

</section>

<section>

přilbice s otvory v hledí, a řinkot se po zemi ozval.

</section>

<section>

Molův tu poznovu syn jak sup zas přiskočil k němu,

</section>

<section>

chopil své obrovské kopí a opět z paže je vyrvav,

</section>

<section>

nazpět se v soudruhů dav zas navracel.

</section>

<section>

                                                                            Vtom však už bratra

</section>

<section>

odváděl poraněného, kol pasu ho rukama objav,

</section>

<section>

z potyčky plné smutku rek Polítés, dokud se ke svým

</section>

<section>

nedostal rychlým koňům, již v pozadí boje a půtek

</section>

<section>

stáli i s ozdobným vozem a při něm byl vozataj jejich.

Koně ho k Íliu vezli, a raněný zhluboka vzdychal,

</section>

<section>

trýzněn bolestí zlou, krev prýštila z raněné ruky.

Ostatní válčili dále a hrozný se ozýval lomoz.

</section>

<section>

Aineiem Kalétorovec, rek Afareus, v hrdlo byl boden —

</section>

<section>

Aineiás vyrazil naň, když právě se k útoku chystal —

</section>

<section>

hlava mu stranou klesla, a vypadl štít mu i přilba;

</section>

<section>

rázem pak černá smrt jej zastřela, hubící život.

Postřehnuv Nestorův syn, jak Thoón se obrátil nazad,

</section>

<section>

přiskočil, bodl ho kopím a veskrz žílu mu proťal,

</section>

<section>

která po hřbetě jdouc, až k samé přichází šíji.

</section>

<section>

Tu tedy celou proťal.

</section>

<section>

                                         On naznak do prachu padl,

</section>

<section>

na zem, a k milým druhům svá ramena rozpřáhl obě.

Hrdina přiskočil k němu a štít chtěl vzíti mu s plecí,

</section>

<section>

zíraje kol — vtom Trójanů dav naň dorážel zevšad,

</section>

<section>

v široký třpytný štít jej bodaje — přece však uvnitř

</section>

<section>

nemohli tvrdým hrotem mu jemné poranit tělo:

</section>

<section>

Zemětřas Poseidáón jej zevšad bezpečně chránil,

</section>

<section>

ježto byl Nestorův syn — byť vprostřed přívalu kopí.

</section>

<section>

Nebylť ni okamžik prost svých nepřátel, nýbrž v jich středu

</section>

<section>

pořád se otáčel rek, hrot nelenil, nýbrž jím pořád

</section>

<section>

mával a obracel kolem, an hrdina zamýšlel v srdci,

</section>

<section>

kopím po někom mrštit neb zblízka se na něho vrhnout.

Adamás dobře ho zhlédl, jak dřevcem ve vřavě mířil,

</section>

<section>

proto ho do štítu, v střed, svým ostrým oštěpem bodl,

</section>

<section>

zblízka se vyřítiv naň, však zmařil mu účinek bodu

</section>

<section>

Poseidón tmavých vlasů a nepřál mu sokovy smrti:

</section>

<section>

ve štítě oštěpu půl, jak kolík ožehlý ohněm,

</section>

<section>

vězela — druhá pak půl tam ležela na zemi před ním.

Nazpět v soudruhů dav zas couval, prchaje smrti,

</section>

<section>

Molův však syn, jak couval, ho dohoniv, ranil ho kopím

</section>

<section>

uprostřed třísla a pupku, kde z celého těla je vždycky

</section>

<section>

zranění nebohým lidem co nejvíc bolestné ze všech.

Tamo mu zarazil hrot — ten klesnuv, ratiště v těle,

</section>

<section>

zmítal se, podoben býku, jejž na horách pastýřští muži

</section>

<section>

provazy násilím sváží a vedou ho, třeba se bránil —

</section>

<section>

takto se zmítal boden, však nakrátko, nikoli dlouho,

</section>

<section>

dokud, přiskočiv blíže, mu oštěp nevyrval z těla

</section>

<section>

Molův hrdinský syn — pak temno mu zastřelo oči.

Helenos Déipyrovi pak vrazil do spánku zblízka

</section>

<section>

veliký thrécký meč, jímž s hlavy mu přilbici srazil:

</section>

<section>

Sletěla, na zem padla, a jak se tak kulila dále

</section>

<section>

pod nohy válčících mužů, tu někdo ji z Achajců zdvihl,

</section>

<section>

jemu pak černé temno se prostřelo po jeho očích.

Bolestí Átreův syn byv zachvácen, bojovník statný,

</section>

<section>

na reka, Helena vládce, se s hrozivým pohledem vrhl,

</section>

<section>

mávaje ostrým kopím, ten napínal lučiště v oblouk:

Tak tam ve srážce té z nich jeden mrštiti hodlal

</section>

<section>

ostrým oštěpem svým, však druhý z tětivy šipkou.

Nejdřív Priamův syn jej střelil do prsou šípem,

</section>

<section>

zasáhnuv krunýře plát, než šíp se mu odrazil ostrý.

Jako se odráží hrách neb bobů strakaté plody

</section>

<section>

od plochy věječky širé a na mlatě prostory velké

</section>

<section>

prudkým vanutím větru, když převivač věječkou mávne,

</section>

<section>

podobně ostrý šíp byl krunýřem proslaveného

</section>

<section>

vladaře odražen prudce a odletěl od něho v dálku.

Do ruky Átreův syn jej poranil, bojovník statný,

</section>

<section>

do té, v níž hlazený luk měl Helenos, oštěpem ostrým:

</section>

<section>

u luku bronzový hrot skrz naskrz pronikl rukou.

Nazpět v soudruhů dav zas couval, prchaje smrti,

</section>

<section>

bezvládně svěsiv ruku a kopí za sebou vlekl.

Agénór, hrdina chrabrý, mu oštěp vytáhl z ruky,

</section>

<section>

tuto pak zahalil v pás, jenž z ovčí vlny byl pleten,

</section>

<section>

ve svůj vlastní to prak, jejž soudruh vladaři nosil.

Rovnou na Meneláa šel Peisandros, proslaveného,

</section>

<section>

avšak k hodině smrti jej krutá sudička vedla,

</section>

<section>

ty abys, vládyko Sparty, jej usmrtil ve strašné řeži.

Když tak na sebe jdouce již docela nablízku byli,

</section>

<section>

chybil se Átreův syn, hrot kopí mu zalétl stranou,

</section>

<section>

potom Peisandros zas svým dřevcem do štítu bodl

</section>

<section>

vladaře proslaveného, však veskrz ho nemohl protít:

</section>

<section>

široký štít jej zdržel, a kopí blíž násady prasklo;

</section>

<section>

rek však zajásal v srdci a ve své vítězství doufal.

</section>

<section>

Stříbrem zdobený meč však vytasiv vládyka Sparty,

</section>

<section>

vyrazil na Peisandra.

</section>

<section>

                                         Ten zpod štítu vytáhl pěknou

</section>

<section>

sekyru z krásného bronzu, v níž topůrko z olivy bylo,

</section>

<section>

dlouhé, hlazené krásně.

</section>

<section>

                                               Ti v stejnou se srazili chvíli:

</section>

<section>

do přilby s chocholem hustým jej v hřeben Peisandros sekl,

</section>

<section>

navrchu, pod sám chochol, však sok, jak řítil se na něj,

</section>

<section>

nad nosem bodl jej v čelo.

</section>

<section>

                                                   I praskly mu kosti a k nohám

</section>

<section>

krví zalité oči mu na zem do prachu padly.

Svalil se, prohnuv se vzad, sok na hruď patou mu stoupnuv,

</section>

<section>

svlékl mu krunýř s plecí a chlubná promluvil slova:

„Takhle snad necháte lodí nás Danaů, rychlých to jezdců,

</section>

<section>

Trójané, lidé zpupní a hrozné dychtiví války,

</section>

<section>

vy, již vždycky jen han, jen potup nadbytek máte,

</section>

<section>

jimiž jste, bídní psové, mě ztupili — aniž vás v mysli

</section>

<section>

mohutně hřmící Zeus svým těžkým poděsil hněvem,

</section>

<section>

jenž jest hostinný bůh! — Ten strmé město vám zničí:

</section>

<section>

vždyť jste mi manželku z mládí a hojné poklady moje

</section>

<section>

zločinně odvezli mořem, ač jejími hosty jste byli!

Teď pak plni jste touhy, nám do našich korábů mořských

</section>

<section>

zhoubný uvrhnout oheň a pobít achajské reky.

Ó, však necháte války, byť sebe jste zuřili více! —

Říkají, otče ty Zéve, žes rozumem nad jiné lepší,

</section>

<section>

nad lidi všecky i bohy — a z tebe přec tohle je všecko!

Jakým to svévolníkům teď ve všem po vůli činíš,

</section>

<section>

Trójanům zpupné mysli, již naprosto nemohou nikdy

</section>

<section>

zápasu společné války se ve svém nasytit srdci.

Všeho se nabaží člověk: i rozkoší lásky i spánku,

</section>

<section>

lahody plného zpěvu i požitku ladného tance —

</section>

<section>

těch přec spíš než války se každý nabažit hledí —

</section>

<section>

avšak trójský národ se nemůže nasytit války!!“

Domluvil Átreův syn — pak padlému odepjal s těla

</section>

<section>

krví zbrocenou zbroj, již věrným odevzdal druhům,

</section>

<section>

sám pak vrátil se opět a v přední řady se vmísil.

Tehdy se Harpalión, jenž zrodil se Pylaimenovi,

</section>

<section>

vyřítil naň. — Ten v trójský kraj šel za milým otcem

</section>

<section>

válčit — než v otcovskou zem již nazpět nepřišel nikdy.

V Átreovcův štít svým kopím udeřil zblízka,

</section>

<section>

do středu zasáhnuv jej, však veskrz ho nemohl protít:

Nazpět v soudruhů dav zas couval, prchaje smrti,

</section>

<section>

všude se dívaje kolem, by nikdo ho neranil kopím.

Molův však syn, jak couval, naň kovanou vystřelil šipku,

</section>

<section>

ranil ho do pravé hýždě, a rychlá hrocená šipka

</section>

<section>

veskrz měchýřem prošla a pronikla pod kostí přímo.

Ihned na místě sedl a v náručí milených přátel

</section>

<section>

pouštěl naposled ducha, jak žížala na zemi leže,

</section>

<section>

natažen, temná krev svým proudem máčela zemi.

Statní Paflagonové se pečlivě starali o něj:

</section>

<section>

ti jej vsadili na vůz a k svatému Íliu vezli,

</section>

<section>

truchliví, za ním šel otec a žalné proléval slzy —

</section>

<section>

avšak za synův pád již ničím se nemohl pomstít.

Paris však pro jeho smrt byl nesmírně rozhněván v srdci,

</section>

<section>

poněvadž u Paflagonů mu pohostným přítelem býval.

Pro něj rozlícen hněvem, svou kovanou vystřelil šipku.

Jakýs tam Euchénór byl, jenž pocházel od Polyída,

</section>

<section>

věštce; byl zámožný, chrabrý, a měl své v Korintě sídlo.

Ten tam na lodi připlul, ač znal svůj záhubný osud:

</section>

<section>

slýchalť od Polyída, jak říkával vzácný ten stařec,

</section>

<section>

buďto že v paláci svém kdys zhoubnou nemocí sejde,

</section>

<section>

aneb v achajském loďstvu že skončí rukama Tróů.

Pročež vyhnout se chtěl jak těžkému Achaiů trestu,

</section>

<section>

tak též nemoci hrozné, by strastí netrpěl v duši.

Bodl ho pod dáseň hrot, hned pod uchem — rázem mu z jeho

</section>

<section>

údů vyprchal život, a hrůzné jej objalo temno.

Tak tam sváděli boj jak plamen plápolající.

Hektór Diovi milý však neslyšel, aniž co věděl,

</section>

<section>

kterak mu trójský lid jest od mužův achajských huben

</section>

<section>

po levé korábů straně — a jistě by Achajci slávy

</section>

<section>

dobyli, vždyť tak mocný tam Zemětřas chvějící zemí

</section>

<section>

pobízel achajské mužstvo a sám svou silou jich hájil —

</section>

<section>

nýbrž držel se v místě, kde Danaům, štítníkům statným,

</section>

<section>

husté prorazil řady a vrazil do zdi a brány,

</section>

<section>

kdež měl koráby Aiás a hrdina Prótesiláos:

</section>

<section>

na břehu zpěněných vln jim ležely, nad nimi dále

</section>

<section>

stála jim ochranná zeď, však přenízká, při které nejvíc

</section>

<section>

vojíni sami i koně se prudkou sráželi bitvou.

U ní boiótský lid, též Ióni s dlouhými rouchy,

</section>

<section>

Lokrové, rovněž i Fthíjští i Epejci, mužové statní,

</section>

<section>

bránili útoku na zeď, jen s obtíží, aniž však mohl

</section>

<section>

Hektór, podobný ohni, být odehnán, hrdina slavný.

Byli to z Athénských přední a vybraní, v čelo pak jejich

</section>

<section>

Menestheus, chrabrý rek, byl postaven. S nimi též přišli

</section>

<section>

statný Biás a Feidás a Stichios, z Epeiů zase

</section>

<section>

Megés, Fýleův syn, s ním Amfíón, Drakios chrabrý.

Vůdcem vojínů fthíjských byl s udatným Podarkem Medón.

</section>

<section>

Medón, Aiantův bratr, byl božského Oilea krále

</section>

<section>

z vedlejší manželky syn, než daleko otcovské vlasti,

</section>

<section>

ve městě Fylace měl své obydlí, usmrtiv muže,

</section>

<section>

bratra to Eriópidy, své macechy, kterou měl Oíleus.

Podarkés rek byl z Ífikla syn, jejž Fylakos zplodil.

Ti tedy, oděni v zbroj, své zmužilé Fthíany vedli,

</section>

<section>

bráníce achajských lodí, a po boku Boiótů byli.

Rychlý hrdina Aiás, syn Oileův, naprosto nechtěl

</section>

<section>

od boku Telamónovce ni na krok někam se vzdálit.

Jako když pevný pluh dvé býků po nivě táhne,

</section>

<section>

hnědých, a jednotné jest jich smýšlení — na čele jejich

</section>

<section>

kolem kořene rohů se potu jim pramení proudy —

</section>

<section>

jedním hlazeným jařmem jsou od sebe děleni býci,

</section>

<section>

kteří vyorat brázdu, až k souvrati, úsilně hledí,

</section>

<section>

taktéž docela blízko ti rekové u sebe stáli.

Za synem Telamónovým však velice četní a vzácní

</section>

<section>

druhové kráčeli v bitvu a štítu ho zbavili vždycky,

</section>

<section>

kdykoli mdloba a pot již z údů braly mu sílu.

Lokrové za Oileovcem však nebyli, hrdinou chrabrým,

</section>

<section>

nebyl by milý jich duch v té těsné odolal seči:

</section>

<section>

přilbice s chocholem hustým jich nekryly, tepané z kovu,

</section>

<section>

neměli z jasanu kopí ni štítů s krásnými kruhy,

</section>

<section>

nýbrž jen na své luky a na praky pletené z vlny

</section>

<section>

spolehše, šli s ním k Tróji a těmito opět a opět

</section>

<section>

stříleli v trójské řady a chtěli jim prolomit šiky.

Aianti v předních řadách v svém brnění zdobeném krásně

</section>

<section>

s Trójany sváděli bitvy a s Hektorem oděným kovem.

</section>

<section>

Střílel lokerský lid kdes z úkrytu — bojovnou mysl

</section>

<section>

Trójané ztráceli již, vždyť střely je plnily zmatkem.

Tenkráte s velkou hanbou by najisto z lodí a stanů

</section>

<section>

trójské ucouvly šiky až před Tróju šlehanou větry,

</section>

<section>

ale v tom Panthoův syn děl k Hektoru, přistoupiv k němu:

„Hektore, nedáš si říci a domluvy poslechnout nechceš:

</section>

<section>

ježto ti nad jiný lid dal Kronovec válečné činy —

</section>

<section>

proto chceš moudřejší být též radou nad jiné všecky.

</section>

<section>

Abys však všecko si sám chtěl přisvojit — sotva je možno:

</section>

<section>

poněvadž Olympský bůh dal jednomu válečné činy,

</section>

<section>

Kronovec vidoucí v dálku, a jinému umění tance,

</section>

<section>

jinému loutnu a zpěv, zas jinému udělil rozum,

</section>

<section>

zdravý — a přemnohý muž má velký užitek z něho,

</section>

<section>

neboť zachrání mnohé, a sám to i na sobě pozná.

Pročež řeknu to tak, jak nejlíp zdá se mi v srdci:

</section>

<section>

Všude tu zápasu kruh kol tebe se rozhořel divě,

</section>

<section>

Trójští však zmužilí v boji, když přestoupli ochrannou hradbu,

</section>

<section>

jedni tu opodál stojí, ač ve zbroji, druzí pak válčí,

</section>

<section>

slabší s přesilou velkou, a porůznu v táboře lodním.

Pročež poustup trochu a svolej veškery vůdce,

</section>

<section>

chceme se všestranně radit a rozhodnout, zdali se máme

</section>

<section>

na lodi s četnými vesly již nyní útokem vrhnout —

</section>

<section>

chtěl-li by vítězství bůh nám dopřáti —, či bychom spíše

</section>

<section>

od lodí, úrazu prosti, se vzdálili — velmi se totiž

</section>

<section>

bojím, že včerejší dluh nám opět Danajci splatí.

</section>

<section>

Vždyť přec při jejich lodích jest bojovník dychtivý války,

</section>

<section>

dosud, a ten, jak mním, tak snadno se nezřekne boje.“

Řekl a prospěšný návrh se Hektoru velice líbil:

</section>

<section>

Ihned s povozu svého, i se zbrojí, seskočil na zem,

</section>

<section>

potom se ozval takto a pravil perutná slova:

„Ty tedy, Púlydamante, zde zadrž veškery vůdce,

</section>

<section>

já ale odejdu tamto a chci se tam podívat na boj,

</section>

<section>

avšak vrátím se hned, jak rozkazy udělím řádně!“

Řekl a vyrazil Hektór, jsa sněžné podoben hoře,

</section>

<section>

s křikem, a řadami Tróův i spojencův pospíchal letem.

Oni se k Púlydamantu teď hrnuli, veškeří vůdci,

</section>

<section>

k mužnému rekovi, všichni, jak slyšeli Hektorův výzev.

Hektór v popředí kráčel a pátral, zdali by spatřil,

</section>

<section>

kde je rek Déifobos, kde silný Helenos vládce,

</section>

<section>

Adamás, Ásiův syn, též Ásios z Hyrtaka vzešlý.

Již však naživě všech neb bez ran neshledal Hektór,

</section>

<section>

poněvadž někteří z nich již při zádích achajských lodí

</section>

<section>

rukama danajských vojsk svůj život ztratili v boji,

</section>

<section>

jiní střeleni byvše neb bodeni, byli již v městě.

</section>

<section>

Avšak zakrátko zhlédl, jak nalevo slzavé bitvy

</section>

<section>

slavený Alexandros, choť Heleny kadeří krásných,

</section>

<section>

dodává druhům ducha a všecky je vzněcuje k boji.

Ihned přistoupil k němu a pravil hanlivou řečí:

</section>

<section>

„Paride, krásný, však špatný, ty mamiči po ženách vzteklý!

</section>

<section>

Kdepak je Déifobos a silný Helenos vládce,

</section>

<section>

Adamás, Ásiův syn, též Ásios z Hyrtaka vzešlý?!

</section>

<section>

Kdepak je Othryoneus?! — —

</section>

<section>

                                                        Toť Ílion zbořeno strmé,

</section>

<section>

celé, až k základům svým, teď neujdeš záhubě náhlé!“

Paris podobný bohům mu na to dal odpověď tuto:

</section>

<section>

„Hektore, jest tvým zvykem, že dáváš nevinným vinu.

</section>

<section>

Ovšem — jindy snad spíš jsem snažil se vyhnouti bitvě,

</section>

<section>

ale tak docela chabým mě přec jen nepočla matka.

</section>

<section>

Od té chvíle co boj byl tebou při lodích vznícen,

</section>

<section>

od té chvíle jsem tady a s vojskem achajským stále

</section>

<section>

válčíme — druhové jsou již zabiti, po nichž se tážeš.

</section>

<section>

Jediný Déifobos a silný Helenos vládce

</section>

<section>

do města vzdálit se mohli, neb oba dva do ruky ranil

</section>

<section>

dlouhých oštěpů hrot — však Kronovec odvrátil zhoubu.

Avšak nyní nás veď, kam velí ti srdce a duše,

</section>

<section>

my pak za tebou půjdem — a nebudeš, jako si myslím,

</section>

<section>

postrádat obrany rázné — co ovšem stačí nám síla:

</section>

<section>

nad sílu válčit nelze, byť sebe kdo snažil se více.“

Takto mu Paris pravil a udobřil bratrovo srdce.

</section>

<section>

S rychlostí odešli tam, kdež nejprudší ryk byl a bitva,

</section>

<section>

kde byl rek Kebrionés a hrdinský Púlydamás,

</section>

<section>

také Orthaios, Falkés a Polyfét podobný bohům,

</section>

<section>

Morys, syn Hippotiónův, i Askanios a Palmys,

</section>

<section>

kteří předešlý den tam přibyli, vystřídat jiné,

</section>

<section>

z hrudnaté askanské země, a Zeus je teď pobídl k bitvě.

Oni tu kráčeli v boj jak vichřice zuřivých větrů,

</section>

<section>

která Diovým bleskem je na zem s prudkostí hnána:

Na moře, strašlivě hučíc, se vyřítí, za vlnou vlna

</section>

<section>

šumnou kypící pěnou se valí hučícím mořem,

</section>

<section>

vzdutá, s hřebenem bílým, vpřed jedna a za ní hned druhá —

</section>

<section>

podobně Trójané též, vpřed jedni a za nimi druzí,

</section>

<section>

sražení, záříce kovem, šli pospolu za svými vůdci.

</section>

<section>

V jejich čele byl Hektór jak Arés, záhubce mužstva,

</section>

<section>

Priamův syn. — Svou hruď kryl štítem veskrze stejným,

</section>

<section>

který byl z četných kůží a tlustým pobitý bronzem,

</section>

<section>

na hlavě lesklá přilba se kolem spánku mu třásla.

Všude tu, blíže se k nim, rek zkoušel danajské šiky,

</section>

<section>

zda by mu ucouvly někde, jak kráčel za štítem ukryt,

</section>

<section>

avšak nemohl přec v jich prsou statečnost zviklat.

Aiás jda kročejem dlouhým, jej nejprv k zápasu vyzval:

</section>

<section>

„Bláhovče, pojď jen blíž! — Nač Danajce děsiti hledíš —

</section>

<section>

marně? — vždyť umění války my nijak neznalí nejsme,

</section>

<section>

nýbrž Diův jen bič nás Achajce pokořil krutý.

Duch tvůj zajisté doufá, že zničí koráby naše,

</section>

<section>

avšak ruce i nám jsou k ochraně hotovy mžikem.

Však váš lidnatý hrad vám mnohem dříve se skácí,

</section>

<section>

silou pravice naší jsa vyvrácen z kořen a dobyt.

Tobě však, mním, již blíží se den, v němž prchaje odsud,

</section>

<section>

budeš vzývati Dia i druhé nesmrtné bohy,

</section>

<section>

abys spřežení své měl rychlejší, nežli je jestřáb,

</section>

<section>

až tě pak povezou k městu a rovinu naplní prachem.“

Toto když děl, vtom věštný pták jim přiletěl zprava,

</section>

<section>

orel vysokoletý — i zajásal achajský národ,

</section>

<section>

osmělen znamením tím.

</section>

<section>

                                               Však statný mu odvětil Hektór:

„Aiante, prázdný mluvko, ty chlubiči, cožes to řekl!?

</section>

<section>

Kéž bych _já_ tak jistě byl synem bouřného Dia,

</section>

<section>

nesmrtným na věky věkův a zrozen vznešenou Hérou,

</section>

<section>

stejným způsobem ctěn jak bohyně Pallas a Foibos,

</section>

<section>

jakože dnešní den vám Danaům přinese zhoubu,

</section>

<section>

úplně všem — tyť zahyneš též, když s odvahou vyčkáš

</section>

<section>

dlouhého oštěpu mého, jenž jemné ti rozsápe tělo,

</section>

<section>

ty pak hafanům trójským a ptákům pokrmem budeš

</section>

<section>

vlastním sádlem a masem, až u lodí achajských padneš.“

Hektór, domluviv řeč, šel v popředí, oni šli za ním,

</section>

<section>

nesmírný činíce křik, jim zezadu hlučelo vojsko.

</section>

<section>

Také argejský lid tam zajásal, aniž se zřekl

</section>

<section>

obrany — vyčkalť útok, jejž činili vůdcové trójští.

Lomoz pak obou stran šel k Diově záři a nebi.

</section>
