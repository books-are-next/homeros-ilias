---
title: ZPĚV XVI\.
contentType: poetry
---

<section>

### Patroklos

</section>

<section>

Tak tam sváděli boj kol korábů palubou krytých.

Patroklos k příteli svému tu přistoupiv, k vladaři lidu,

</section>

<section>

vřelé proléval slzy jak pramen ztemnělé vody,

</section>

<section>

který se strmých skal svou temnou vylévá vodu.

Slavný Achilleus rychlý naň pohleděv, pocítil soustrast,

</section>

<section>

proto se ozval takto a pravil perutná slova:

„Copakže, Patrokle můj, ses rozplakal, podoben dívce,

</section>

<section>

malé, jež běží s matkou a žebroní, aby ji vzala,

</section>

<section>

škubajíc za její roucho, a v rychlé ji zdržuje chůzi,

</section>

<section>

s očima plnýma slz k ní vzhlédajíc, aby ji nesla:

</section>

<section>

podoben Patrokle jí teď drobnou proléváš slzu.

</section>

<section>

Chceš snad vojínům mým cos povědět — nebo snad _mně_ jen?

</section>

<section>

Či snad nějakou zvěst, sám jediný, z Fthíe jsi slyšel?

</section>

<section>

Přece je živ tvůj otec, syn Aktorův, jak je nám známo,

</section>

<section>

živ jest u Myrmidonů syn Aiakův, hrdina Péleus…

</section>

<section>

_ti_ kdyby ztratili život, tu velká by jala nás žalost…

</section>

<section>

_— — —_

Či snad _ty_ by ses rmoutil, že Achajci napořád hynou

</section>

<section>

u dutých korábů svých? — Však pro svůj přestupek vlastní!

</section>

<section>

Povídej, netaj to v mysli, ať oběma nám je to známo!“

Na tos, Patrokle jezdče, zas odvětil, vzdychaje z hloubi:

</section>

<section>

„Achille Péléovče, ty z Achaiů nad jiné přední,

</section>

<section>

nezlob se jen! — Vždyť taková strast lid danajský tísní! —

</section>

<section>

neboť nyní už každý, kdo býval nejlepší dříve,

</section>

<section>

u svých korábů leží, jsa oštěpem boden neb střelen.

</section>

<section>

Střelen je statečný rek, syn Týdeův, mohutný silák,

</section>

<section>

boden je vládyka mužstva, i Odysseus oštěpem slavný,

</section>

<section>

rovněž i Euaimonovec jest postřelen do stehna šípem.

Lékaři, zběhlí v lécích, je nyní ošetřit hledí,

</section>

<section>

léčíce jejich rány. — — —

</section>

<section>

             Ty, Achille, smířit se nedáš!!

</section>

<section>

O kéž takový hněv bych nepojal, jaký je v tobě!!

</section>

<section>

Řeku ty zlý — má z tebe kdo teď neb později prospěch,

</section>

<section>

jestliže achajský lid teď bídné nezbavíš zhouby?!

Bezcitný jezdec Péleus, jak patrno, nebyl tvým otcem,

</section>

<section>

nebyla matkou Thetis!! — —

</section>

<section>

             Ty zrodil ses v jiskřivém moři,

</section>

<section>

zrodil ze strmých skal, vždyť tvrdou mysl máš v hrudi!

</section>

<section>

— — —

Pakli však ve hrudi své máš obavu z nějaké věštby,

</section>

<section>

jestliže vznešená máť snad něco ti od Dia řekla —

</section>

<section>

_mne_ aspoň honem pošli a vyprav zároveň se mnou

</section>

<section>

do boje ostatní lid, bych Danaům přinesl spásu.

Dej též vlastní mi zbroj, bych na svá plece ji oděl,

</section>

<section>

zdali by podobou tvou snad zmýleni, přestali Trójští

</section>

<section>

válčit, a danajský lid zas pookřál, chrabré to mužstvo,

</section>

<section>

z velkých nesnází svých — byť nakrátko, oddech to přece!

S lehkostí, nejsouce mdlí, lid Trójanů, zemdlených bitvou,

</section>

<section>

od svých lodí a stanů zas nazpět zaženem k městu.“

Těmito prosil slovy, ó bláhový, poněvadž takto

</section>

<section>

zhoubu a strašnou smrt měl vyprosit — samému sobě!

Achilleus rychlý v běhu, pln nevole, odvětil takto:

</section>

<section>

„Patrokle, potomku Diův, ó přeběda, co jsi to řekl!?

Věšteb si ani já sám přec nevšímám, ať je to, co chce,

</section>

<section>

ani mi od Dia nic má vznešená neřekla matka —

</section>

<section>

ten však strašlivý bol mé srdce i mysl mi svírá,

</section>

<section>

muž když rovného sobě si troufá o jeho podíl

</section>

<section>

obrat a dar mu zas vyrvat — že mocí nad něho předčí!! —

Hrozný pro mne to bol — vždyť v duši jsem trampoty snášel!

</section>

<section>

Dívky, již v čestný mi dar přec danajští synové dali,

</section>

<section>

dobyl jsem oštěpem svým, když hrazené město jsem zbořil —

</section>

<section>

tu mi zas achajský král v své přemoci uchvátil z rukou,

</section>

<section>

Átreův syn — tak jako bych byl kýs bezectný cizák!!

</section>

<section>

— — —

</section>

<section>

Co však stalo se dřív, již nechejme!

</section>

<section>

                         Není přec možná

</section>

<section>

pořád ve hrudi své být rozhněván! — Vždyť jsem já tehdy

</section>

<section>

mínil, že ten svůj hněv dřív neskončím — leda až tenkrát,

</section>

<section>

až by se válečný ryk k mým vlastním korábům dostal.

Ty teď na plece své mou skvostnou výzbroj si oblec,

</section>

<section>

potom však vojíny mé veď do boje, dychtivé války!

Temný-li Trójanů mrak již veškery koráby naše

</section>

<section>

obklopil přesilou mocnou — a lid jest na břehu sevřen,

</section>

<section>

poněvadž malá jen část již zbývá ze suché země —

</section>

<section>

Argeiům! — Celá Trója se nyní přihnala na ně!! —

Smělí teď jsou — vždyť nevidí již mé přílbice vpředu,

</section>

<section>

jak jim do očí plá. — Ó rázem by prchli a rýhy

</section>

<section>

plnili mrtvými těly — jen král měl, vládyka mocný,

</section>

<section>

ke mně se přátelsky mít — teď válčí u samých lodí! — —

Nezuří Týdeův syn v své pravici, mohutný silák,

</section>

<section>

ostrým oštěpem svým, jímž odvracel Achaiům zhoubu —

</section>

<section>

není už vládcův hlas sem slyšeti, kterým by volal

</section>

<section>

z těch svých protivných úst! — Jen Hektora, záhubce mužstva,

</section>

<section>

hlas, jak Trójanům velí, se rozléhá!

</section>

<section>

                         S jásotem tito

</section>

<section>

plní rovinu celou a Danajce zmáhají bitvou! —

</section>

<section>

— — —

Ale i tak chraň, Patrokle můj, nám od zhouby loďstvo!

</section>

<section>

Silou mezi ně vraz, sic záhy nám planoucím ohněm

</section>

<section>

spálí veškery lodi a milý nám odejmou návrat!

Poslyš však hlavní věc, již na tvé srdce ti kladu,

</section>

<section>

abys mi velkou poctu a vzácnou oslavu opět

</section>

<section>

u všech Danaů získal, a tito mi překrásnou dívku

</section>

<section>

nazpět poslali zase a skvostné přidali dary:

</section>

<section>

zažeň je od lodí nazpět a navrať se! — — Třeba ti dával

</section>

<section>

dobýt slávy i pak choť Héřin mohutně hřmící!

</section>

<section>

_Ne_ abys — beze mne sám — pak zatoužil válčiti dále

</section>

<section>

s Trójany chtivými války! — Tím čest by mi snížena byla!

Také v zápalu boje a hrozné vražedné bitvy,

</section>

<section>

hubě tam trójský lid, mých vojů k Íliu nevoď!

Některý z věčných bohů by s Olympu přijíti mohl: —

</section>

<section>

Apollón, svémocný bůh, k nim chová velikou lásku! —

</section>

<section>

nýbrž vrátit se hleď, jak zjednáš ochranu loďstvu!

</section>

<section>

Avšak potom jich nechej, ať válčí na pláni sami!

Kéž by jen neušel, Zéve, i Athéno, kéž by jen, Foibe,

</section>

<section>

žádný z Trójanů muž své záhubě, co jich je živo,

</section>

<section>

žádný z Argeiů též, jen _my_ nechť uniknem zkáze,

</section>

<section>

abychom strhnout mohli, my jediní, ílijské hradby!“

Taková byla jich řeč, již navzájem mluvili k sobě.

### Trójané zapalují achajské loďstvo

</section>

<section>

Aiás nemohl dél již vytrvat, střelami tísněn:

</section>

<section>

zmáhalť ho Zeus svou vůlí a statní vojíni trójští

</section>

<section>

útokem svým — kol skrání mu přílbice řinčela hrozně,

</section>

<section>

lesklá, tepána jsouc — vždyť pořád tepána byla

</section>

<section>

po puklách zrobených krásně. — A levice slábla, když pořád

</section>

<section>

s napětím točil sem tam svým štítem — nemohl nikdo

</section>

<section>

na těle otřást mu jím, ač dřevci ho bodali stále.

Hrdina sotvaže dech již popadal, s údů mu zevšad

</section>

<section>

proudem valil se pot — již nebylo možno mu ani

</section>

<section>

vydechnout — se všech stran jen tíseň stíhala tíseň.

Nyní mi povězte, Músy, jež bydlíte v olympských domech,

</section>

<section>

kterak plamenů žár byl po prvé do lodí vržen:

Hektór přistoupiv blíž, svým ohromným udeřiv mečem

</section>

<section>

v Aiantův z jasanu oštěp, blíž násady, za hrotem právě,

</section>

<section>

veskrz přerazil dřevce.

</section>

<section>

                I zamával oštěpem kusým

</section>

<section>

Aiás v pravici své, jen naplano — opodál něho

</section>

<section>

upadlo bronzové ostří, a řinkot se po zemi ozval.

Poznal božský vliv v své hrdinské mysli a ztrnul,

</section>

<section>

neboť zámysly bitvy, jak patrno, nadobro mařil

</section>

<section>

svysoka hřmící Zeus, jenž Tróům vítězství chystal. — —

Couval z dosahu střel.

             Vtom vržen nezmarný oheň

</section>

<section>

v rychlou loď — jen mžik — již nezhasným plamenem plála.

Tak tam po kormě žár již plápolal.

                         Achilleus rychlý

</section>

<section>

udeřil do obou stehen a takto se k Patroklu ozval:

„Vzhůru již, potomku Diův, ó Patrokle, válečný jezdče!

</section>

<section>

Zřím, jak plamene žár již plápolá na lodích našich!

</section>

<section>

Ať se jen nezmocní lodí a není nám zamezen návrat!!

</section>

<section>

Rychle si vezmi mou zbroj — já shromáždím vojíny naše!“

Řekl a chrabrý rek bral na sebe odění třpytné:

</section>

<section>

holeně ze všeho nejdřív si položil okolo lýtek,

</section>

<section>

krásné, kteréžto k nohám mu vázaly stříbrné spony,

</section>

<section>

potom těžký krunýř si připínal okolo prsou,

</section>

<section>

hvězdnatý, zdobený pestře, jejž nosíval Achilleus rychlý.

</section>

<section>

Stříbrem zdobený meč pak na svá pověsil plece,

</section>

<section>

bronzový, potom si štít vzal do ruky, velký a pevný,

</section>

<section>

potom si na hlavu silnou dal přílbici kovanou pevně,

</section>

<section>

na které chochol z žíní se s vrcholu strašlivě kýval.

</section>

<section>

Vzal dvé oštěpů silných, jež v dlaň se mu hodily dobře.

Jediný oštěp nevzal, jímž hrdinský Achilleus válčil,

</section>

<section>

těžký, velký, pevný.

</section>

<section>

             Jím nemohl z Achaiů nikdo

</section>

<section>

mávat — jen Achilleus sám jím jediný mávnouti uměl:

</section>

<section>

pélijský jasan to byl, jejž Cheirón s vrcholu hory

</section>

<section>

Pélia daroval otci, by rekům přinášel zhoubu.

Velel pak Automedontu, by nakvap zapřahal koně,

</section>

<section>

kterého po Achillovi ctil nejvíce, průlomci vojů:

</section>

<section>

bývalť spolehliv nejvíc a v boji vždy rozkazu vyčkal.

Ihned mu hrdinův druh dvé rychlých přiváděl koňů,

</section>

<section>

pode jho, Balia s Xanthem, již běhali o závod s větrem,

</section>

<section>

které Zefyru větru kdys Podargé zrodila matka,

</section>

<section>

Harpýia, v louce se pasouc dle proudův Ókeanových.

</section>

<section>

Pédasa výborného jim po bok připřahal volně,

</section>

<section>

kterého Achilleus z Théb, jichž dobyl, přivedl kdysi;

</section>

<section>

ten sic smrtelný byl, však stačil nesmrtným koňům.

Achilleus obcházel vojsko a po všech poroučel stanech,

</section>

<section>

aby se každý muž již vyzbrojil.

</section>

<section>

             Oni jak vlci,

</section>

<section>

hltaví, jejichžto duch jest naplněn nesmírnou silou,

</section>

<section>

velký když paroháč jelen byl na horách usmrcen od nich:

</section>

<section>

teď jej rvou — jim všechněm tvář jest od krve rudá,

</section>

<section>

pak se zas hromadně ženou, by ze zdroje ztemnělé vody

</section>

<section>

štíhlým jazykem svým ten temný chlemtali nápoj,

</section>

<section>

povrchu, krvavý lup tam dávíce, uvnitř jim srdce

</section>

<section>

v prsou bez bázně jest — ač břich se jim, přeplněn, svírá,

</section>

<section>

tak se i vůdci a rádci, již veleli vojínům jeho,

</section>

<section>

hrnuli kolem reka, jenž vzácný byl Achillův přítel.

Ve středu vojínů svých sám bojovný Achilleus stoje,

</section>

<section>

pobízel vojíny jízdné i oděnce chráněné štíty.

Padesát rychlých lodí měl Achilleus Diovi milý,

</section>

<section>

s nimiž se v trójskou zem kdys vypravil, na každé lodi

</section>

<section>

padesát soudruhů měl, již při svých seděli veslech.

Pět jim stanovil vůdců rek Achilleus; těmto pak svěřil

</section>

<section>

velení, ovšemže sám byl vrchní velitel všechněch.

</section>

<section>

Velitel první řady byl Menestheus s brněním třpytným,

</section>

<section>

vlastní to Spercheia syn, té nebem živené řeky.

Krásná jej Polydóré kdys zrodila, z Pélea dcera,

</section>

<section>

Spercheiu nezmarných sil jsouc manželkou, bohovi žena,

</section>

<section>

Bórovi jenom dle jména.

</section>

<section>

             Ten syn byl Periéreův,

</section>

<section>

její to veřejný muž, jenž nesmírné dary dal za ni.

Druhý vojínů díl pak bojovný Eudóros vedl,

</section>

<section>

zrozený od Polymély, jež krásná bývala v tanci,

</section>

<section>

dcery to Fýlantovy. K ní zahořel Argovrah silný,

</section>

<section>

spatřiv ji na vlastní oči, jak tančí uprostřed dívek,

</section>

<section>

ve sboru Artemidině, té lovkyně s vřetenem zlatým:

</section>

<section>

vstoupilť do horní síně, kdež potajmu v lásce ji objal

</section>

<section>

Hermeiás, spasný bůh. Z ní bohovi zrodil se slavný

</section>

<section>

Eudóros syn, jenž nejlepší byl jak v běhu, tak v boji.

Ale když Eileithýia jej konečně vyvedla na svět,

</section>

<section>

bohyně budící bol, když paprsky sluneční spatřil,

</section>

<section>

tehdáž mohutný silák, rek Echeklés, z Aktora rodem,

</section>

<section>

dívku si přivedl v dům, když bez počtu darů dal za ni.

Chlapce pak stařec Fýlás vždy upřímnou miloval láskou,

</section>

<section>

pěstil s péčí a živil, jak vlastního milého syna.

Třetí vojínů díl zas bojovný Peisandros vedl,

</section>

<section>

Maimalův syn, jenž sváděti boj znal nejlépe kopím

</section>

<section>

ze všech krajanů svých krom Patrokla, rekova druha.

Čtvrtý Foiníkem díl byl spravován, starým tím jezdcem,

</section>

<section>

pátý Alkimedontem, jenž z Láerka, hrdina, vzešel.

Když pak veškero vojsko i s vůdci již sestavil k boji,

</section>

<section>

všecky je roztřídiv dobře, tu mluvil k nim důtklivá slova:

„Nikdo ať, soudruzi, z vás svých vyhrůžek nepustí z mysli,

</section>

<section>

kterými u lodí rychlých jste hrozili národu Tróů

</section>

<section>

po celé trvání hněvu a každý takto mě vinil:

‚Krutý Péleův synu — toť žlučí tě kojila matka! —

</section>

<section>

Bezcitný, zdržuješ druhy, zde u lodí, proti jich vůli!

</section>

<section>

Domů na lodích mořských se raděj vydejme nazpět,

</section>

<section>

jestliže hněv tak zlý v tvé srdce ti zapadl takto!‘

Toto jste ve schůzích svých kdys mluvili — nyní však přišla

</section>

<section>

hrozná válečná seč, jež dřív vám bývala touhou.

</section>

<section>

Nuže, ať zmužilým srdcem teď každý s Trójany válčí!“

Řekl a každému z nich tím vzbudil bojovnou smělost:

</section>

<section>

hustě se srazily řady, když vládyku slyšely svého.

Jako když z kamenů hustých si člověk buduje stěnu

</section>

<section>

k stavení velké výšky, by vyhnul se návalu větrů,

</section>

<section>

tak se i zhustily přílby i v prostředku vypouklé štíty:

</section>

<section>

ke štítu přiléhal štít, muž k mužovi, k přílbici přílba,

</section>

<section>

které, s chocholy z žíní, se stýkaly hřebenem lesklým,

</section>

<section>

muži jak kývali hlavou — tak sraženě při sobě stáli.

V čele pak oděnců všech dvé reků se strojilo k boji,

</section>

<section>

Patroklos s Automedontem, a svornou odvahu měli,

</section>

<section>

v popředí vojínů svých jít do boje. —

</section>

<section>

             Achilleus zatím

</section>

<section>

pospíšil ve svůj stan, v němž úpravné, velice krásné

</section>

<section>

truhlice otvíral víko. Tu Thetis třpytivých nohou

</section>

<section>

dala mu na cestu v loď, když do ní mu nakladla sukní,

</section>

<section>

plášťů bránících větrům a pokrývek zrobených z vlny.

Číše tam, skvostné dílo, mu ležela — dosavad nikdy

</section>

<section>

žádný smrtelný muž z ní nepíval jiskrné víno,

</section>

<section>

též, krom Diovi otci, z ní nekropil žádnému z bohů.

</section>

<section>

Tu tedy z truhlice vyňal a nejdřív vyčistil sírou,

</section>

<section>

potom ji vypláchl vodou, již v krásných naléval proudech,

</section>

<section>

sám též umyl si ruce, a nalil v ni jiskrné víno.

Stanul ve středu dvora a modle se, uléval vína,

</section>

<section>

v nebeskou pohleděv báň — Zeus, vladař blesků, ho viděl:

„Zéve, ty Dódóny vládce a Pelasgů, bydlící v dáli,

</section>

<section>

Dódóny drsné zimou, kde v okolí Sellové bydlí,

</section>

<section>

věštcové tví, jimž lůžkem je zem, svých nemyjí nohou —

</section>

<section>

jako jsi vyslyšel dřív mou modlitbu, když jsem tě prosil,

</section>

<section>

opět vrátil’s mi čest, lid danajský navštívil’s krutě,

</section>

<section>

stejně mi splniti rač též nyní toto mé přání:

</section>

<section>

Já totiž míním tu sám sic zůstat v táboře lodním,

</section>

<section>

za to však s vojíny svými chci poslat přítele svého

</section>

<section>

s Trójany v boj, nuž propůjč mu čest, ó Vidoucí v dálku,

</section>

<section>

posilň v hrudi mu srdce, by také statečný Hektór

</section>

<section>

poznal, zdali náš druh, též sám, jest — beze mne — schopen

</section>

<section>

ve válce sváděti boj, či mu nezdolné ruce jen tehdy

</section>

<section>

zuří, kdykoliv já s ním vcházím do vřavy války

Avšak až bitvu a ryk již zažene od lodí našich,

</section>

<section>

kéž by se úrazu prost zas k lodím navrátil rychlým

</section>

<section>

se svou veškerou zbrojí i soudruhy ráznými v boji!“

Těmito prosil slovy, a Zeus jej všemoudrý slyšel:

</section>

<section>

v jednom mu po vůli byl, však druhou zamítl žádost:

</section>

<section>

svolil, by bitky a boj jim z lodí odrazil zpátky,

</section>

<section>

avšak zamítl prosbu, by živý z bitvy se vrátil.

Když se už pomodlil k Diu a ulil mu k oběti vína,

</section>

<section>

vrátil se ve svůj stan, kdež pohár do truhly vložil,

</section>

<section>

potom vyšel však ven, v svém srdci jsa žádostiv ještě

</section>

<section>

spatřit strašlivý boj, jejž Achajci s Trójany svedou.

S Patroklem, chrabrým rekem, šli vojíni s bujarou myslí,

</section>

<section>

oděni ve svou výzbroj, by na voj trójský se vrhli.

Rázem, podobni vosám, se rojili vojíni jeho,

</section>

<section>

vosám, jež u cesty hnízdí, a chlapci je ze zvyku dráždí —

</section>

<section>

škádlí je každý den — vždyť hnízdí u samé cesty —

</section>

<section>

z chlapectví — společnou strast však mnohým připraví lidem:

</section>

<section>

kráčí-li nějaký muž tou cestou, pocestný člověk,

</section>

<section>

vzruší je, nevěda o tom — tu pojednou zmužilým srdcem

</section>

<section>

celý vyletí roj, svých mláďat brániti chtěje.

Takto i Patroklův lid, jich smělost a srdnatost maje,

</section>

<section>

od svých lodí se rojil, a hrozný se ozýval lomoz.

Patroklos soudruhy své pak pobídl, mohutně vzkřiknuv:

</section>

<section>

„Achilla Péléovce, vy soudruzi, Myrmidonové,

</section>

<section>

přátelé, mužové buďte a pomněte obrany rázné,

</section>

<section>

aby byl poznovu ctěn syn Péleův, který je ze všech

</section>

<section>

Argeiův u lodí první i s průvodci ráznými v boji,

</section>

<section>

aby též vládyka mužstva, syn Átreův, přemocný vládce,

</section>

<section>

poznal svůj blud — vždyť muž, všech nejlepší, od něho znectěn!“

Řekl a každému z nich tím vzbudil bojovnou smělost.

Hromadně na trójský voj pak vrazili — bouřlivý ohlas

</section>

<section>

z lodí ozval se kol, když Danajci válečně vzkřikli.

Sotvaže trójský lid jej zahlédl, silného reka,

</section>

<section>

jeho i Automedonta, jak ve své zářili zbroji,

</section>

<section>

všechněm zachvěl se duch — jich řady se počaly viklat,

</section>

<section>

neboť se domníval každý, že Achilleus ve běhu rychlý

</section>

<section>

u lodí hněv svůj složil a přátelské smýšlení přijal:

</section>

<section>

každý se ohlédal kol, jak náhlé záhubě ujít.

Patroklos ze všech první svým lesklým oštěpem mrštil

</section>

<section>

rovnou do jejich středu, kde nejvíc se tísnili v zmatku,

</section>

<section>

tam, kdež měla svou záď loď chrabrého Prótesiláa:

</section>

<section>

Pýraichma zasáhl hrot, jenž Paiony, válečné jezdce,

</section>

<section>

přivedl od Amydóna, kde širý Axios teče:

</section>

<section>

ranil ho v pravé plece — ten naznak do prachu padl,

</section>

<section>

vydav zoufalý křik — kol něho se rozprchli druzí

</section>

<section>

Paioni, velkýť strach v nich ve všech Patroklos vzbudil,

</section>

<section>

když jim povalil vůdce, jenž býval nejlepší v boji.

Takto je od lodí zahnal a zhasil planoucí oheň.

</section>

<section>

Napolo spálená loď tam zůstala.

</section>

<section>

             S náramnou vřavou

</section>

<section>

rozehnán trójský lid, však danajské vojsko se rázem

</section>

<section>

rozlilo po dutých lodích, a strhl se bez konce lomoz.

Jestliže s velkých hor kdys zaplaší, s vrcholů jejich,

</section>

<section>

blesků sběratel Zeus, syn Kronův, oblaky husté,

</section>

<section>

rázem veškery hlídky a vrcholy horské se zjeví,

</section>

<section>

s úvaly — nesmírný jas v té chvíli se provalí s nebes,

</section>

<section>

tak si i danajský voj, když planoucí odvrátil požár,

</section>

<section>

oddechl krátký čas — klid zbraní však nenastal ještě;

</section>

<section>

poněvadž trójský lid tou chvílí od lodí ještě

</section>

<section>

před jejich bojovným vojskem se úprkem na útěk nedal,

</section>

<section>

nýbrž k obraně stál — jen z nutnosti od lodí couval.

Když pak se vůdců seč již rozmohla, druh tu klál druha:

</section>

<section>

silný Menoitiovec tu ze všech poranil nejdřív

</section>

<section>

do stehna Aréilyka, když právě se obrátil v útěk,

</section>

<section>

ostrým oštěpem svým, skrz naskrz hrotem ho prohnal:

</section>

<section>

oštěp rozdrtil kost — on tváří na zemi padl.

Bojovný spartský král pak Thoanta nad štítem ranil,

</section>

<section>

do prsou, v nekryté místo, a rázem ho života zbavil.

</section>

<section>

Zahlédnuv Fýleův syn, jak žene se Amfiklos na něj,

</section>

<section>

nahoře do stehna dřív jej zasáhl, kdežto má právě

</section>

<section>

člověk nejtužší sval. Kol břitké oštěpu špice

</section>

<section>

rázem se roztrhly svazy, a temno mu zastřelo oči.

</section>

<section>

Útoče oštěpem svým syn Nestorův na Atymnia,

</section>

<section>

bodl ho do jeho slabin a bronzovým hrotem je prohnal:

</section>

<section>

raněný skácel se vpřed.

</section>

<section>

                         Vtom Maris na Antilocha

</section>

<section>

kopím, pro bratra hněviv, se obořil docela zblízka,

</section>

<section>

před jeho tělem stanuv.

</section>

<section>

             Tu Thrasyméd podobný bohům

</section>

<section>

Maria zasáhl dřív svým oštěpem, aniž se chybil,

</section>

<section>

do plece — odřízl v ráz hrot kopí hořejší paže

</section>

<section>

úplně ode všech svalů a kost v něm nadobro zdrtil.

Padl, až duněla země, a temno mu zastřelo oči.

Takto tam ode dvou bratrů dva bratrové zbaveni žití,

</section>

<section>

sestoupli v temnoty říš.

</section>

<section>

                Jim Sarpédón soudruhem býval,

</section>

<section>

znalcům zápasu kopím.

</section>

<section>

             Jich otec byl Amisódaros,

</section>

<section>

který Chimairu lítou kdys vychoval k pohromě lidstva.

Vyraziv na Kleobúla, jenž ve zmatku boje byl zdržen,

</section>

<section>

Oileův syn, jej živého jal, však rázem ho zbavil

</section>

<section>

sil, jej do šíje ťav svým mečem se zdobným jilcem.

</section>

<section>

Krví zahřál se meč kol dokola — krvavou smrtí

</section>

<section>

oči mu zastřeny byly a životním osudem mocným.

Lykón pak s Péneleem se srazili, dřevci však svými

</section>

<section>

jeden se druhého chybil a naprázdno hodili oba.

</section>

<section>

Znova se, chopivše meč, pak srazili — tehdy rek Lykón

</section>

<section>

do přílby s chocholem z žíní jej udeřil — meč se však zlomil

</section>

<section>

okolo násady své — vtom raněn byl od Pénelea

</section>

<section>

pod uchem v týl — meč celý tam vjel — jen zůstala kůže,

</section>

<section>

hlava se svěsila stranou, a rázem byl života zbaven.

Akamás rychlým během byv dostižen od Mériona,

</section>

<section>

v pravé plece byl boden, když na vůz právě chtěl skočit:

</section>

<section>

rázem skácel se s vozu, a chmura mu zastřela oči.

Erymás Ídomenéem byl tvrdým poraněn kopím,

</section>

<section>

do úst, a bronzový hrot skrz naskrz proniknuv hlavou

</section>

<section>

odspodu pod mozkem ven, když bílé rozštípl kosti,

</section>

<section>

zuby mu vyrazil z úst — proud krve mu naplnil oči,

</section>

<section>

obě — a nozdrami dolů a hrdlem vyrazil vzhůru

</section>

<section>

otvorem úst — v tom mrákotná smrt jej pokryla temnem.

Tak tedy z danajských vůdců tam každý usmrtil muže.

Jako se na ovce kdys neb kůzlata lupiči vlci,

</section>

<section>

vrhnou a ze středu stáda je rvou, jež po horách všude,

</section>

<section>

nedbá-li pastucha o ně, se rozejde. — Vlci to spatří,

</section>

<section>

přijdou a kvapně je dáví — jsouť kůzlata bázlivé mysli,

</section>

<section>

tak se i achajský lid hnal za Tróy — na útěk oni

</section>

<section>

myslili burácející a nechali obrany rázné.

Tehdáž Aiás, ten velký, chtěl Hektora krytého kovem

</section>

<section>

kopím bodnouti svým, však Hektór ve válce zběhlý,

</section>

<section>

štítem z býčí kůže jsa pokryt na širých plecích,

</section>

<section>

chránil se sykotu šípů a fičení metaných kopí,

</section>

<section>

neboť poznával již, jak vítězství Achaiům svědčí,

</section>

<section>

ale i tak tam zůstal, chtě chránit soudruhů věrných.

Jako když s Olympu mrak v báň nebes rychle se zvedá,

</section>

<section>

z jasných nadvzduší sfér, když Kronovec rozestře bouři,

</section>

<section>

podobně Trójanům též byl rozvířen lomozný útěk

</section>

<section>

od lodí, ústupu řád byl porušen. Odvezli v zbroji

</section>

<section>

koňové rychlých noh též Hektora: opuštělť Tróy,

</section>

<section>

které zející příkop tam zadržel — proti jich vůli.

</section>

<section>

Koňové, tahouni vozů, tam nechali namnoze ležet

</section>

<section>

v příkopě povozy pánů, když zlomili na předku oje.

Patroklos za nimi hnal, pln prudkosti, Danaům vele,

</section>

<section>

Trójanům smýšleje zmar. Lid Trójanů naplnil cesty

</section>

<section>

lomozným útěkem svým, byv rozptýlen. Vzhůru až k mrakům

</section>

<section>

šířil se prachový vír, v němž koňové jednokopytní

</section>

<section>

cvalem z lodí a stanů se nazpět k Íliu hnali.

Patroklos tam, kdež nejhustší dav zřel v zmatku se motat,

</section>

<section>

mířil, strašlivě vzkřiknuv. Tu pod osy padali s vozů

</section>

<section>

mužové na své tváře a s třeskem se zvracely korby.

Rovnou tu rychlí koně mu přes příkop skočili chvatem,

</section>

<section>

nesmrtní — za skvostný dar kdys Péleus je od bohů dostal —

</section>

<section>

letíce vpřed — vždyť duch jej pobízel Hektora stihnout,

</section>

<section>

neboť dychtil ho sklát — však rychlí jej odvezli koně.

Jako když černá zem jest tížena celá bouří

</section>

<section>

v podzimní den, když chrlívá Zeus své nejprudší deště,

</section>

<section>

kdykoliv totiž zuří, jsa na lid rozpálen hněvem,

</section>

<section>

poněvadž násilně soudí a křivé rozsudky činí,

</section>

<section>

veškeré vyhnal právo a nedbá božího oka:

</section>

<section>

řeky se vodami plní a valí se kupředu prudce.

</section>

<section>

Tehdáž přemnohý vrch jest obklopen bystřiny proudem,

</section>

<section>

která bouřlivě hučí a v kypící tůni se vlévá,

</section>

<section>

s horstev střemhlav se řítíc — i zmizejí vzdělaná pole —

</section>

<section>

podobně, řičíce strašně, se trójští koňové hnali.

Pak jim prorazil šiky a přední zaskočiv řady,

</section>

<section>

k lodím zpátky je zas chtěl zahnati, ježto si nepřál,

</section>

<section>

aby mu do města prchli, ač toužili, nýbrž je vraždil

</section>

<section>

v prostoru prostřed lodí a vysoké hradby a řeky,

</section>

<section>

bouřlivě útoče na ně, a za mnohé zjednal si pomstu:

Tehdáž Pronoa nejdřív svým kopím nad štítem ranil

</section>

<section>

do prsou, v nekryté místo, a rázem ho života zbavil.

</section>

<section>

Padl, až duněla zem. Pak Thestora, z Énopa syna,

</section>

<section>

opět vyraziv vpřed — ten na korbě hlazené krásně

</section>

<section>

zděšením skrčen seděl, a již mu i opratě lesklé

</section>

<section>

vypadly z bezvládných rukou — svým oštěpem, přistoupiv k němu,

</section>

<section>

do pravé čelisti ranil a všecky mu prorazil zuby.

</section>

<section>

Potom za kopí vzav, jej přes okraj táhl, jak rybář

</section>

<section>

na skále vyčnělé sedí a mořskou střelhbitou rybu

</section>

<section>

lesklým udice kovem a provázkem z prohlubně táhne:

</section>

<section>

taktéž oštěpem lesklým byl tažen — dokořán ústa —

</section>

<section>

rek pak na tvář jím mrštil, i opustil padlého život.

Potom po Eryláu, když útočil, balvanem hodil,

</section>

<section>

rovnou do středu hlavy, ta ve dví se rozštípla celá,

</section>

<section>

v těžké přílbici jsouc — on rázem na zemi padl

</section>

<section>

na tvář a černá smrt jej zastřela, hubící život.

Potom byl Amfoteros i Erymás, Epaltés zabit,

</section>

<section>

Echios, Tlépolemos, syn Damastorův, i Pyris,

</section>

<section>

Euippos, Polymélos, syn Argeův, jakož i Ífeus

</section>

<section>

vesměs sraženi byli, druh za druhem, na zemi živnou.

### Sarpédón

</section>

<section>

Sarpédón, jakmile zřel, jak družině nekryté pásem,

</section>

<section>

rukama Patroklovýma je napořád odnímán život,

</section>

<section>

na Lyky, rovné bohům, se obrátil káravou řečí:

„Hanba to Lyčané jest! Kam prcháte!? Do boje rychle!

</section>

<section>

Hodlám utkat se sám s tím člověkem, zvěděti chtěje,

</section>

<section>

kdo to tu řádí takto a mnoho již natropil zlého

</section>

<section>

Tróům — vždyť mnohé muže — a vzácné — života zbavil.“

Řekl a s povozu svého, i se zbrojí, seskočil na zem,

</section>

<section>

Patroklos s druhé strany, když viděl ho, seskočil s korby.

Jako se na skále perou a při tom divoce křičí

</section>

<section>

supové křivých drápů a zahnutých zobanů silných,

</section>

<section>

taký spustili křik, jak zprudka se na sebe vrhli.

Zeus, syn lstivého Krona, je zahlédl: soucit ho pojal,

</section>

<section>

načež promluvil k Héře, své sestře a zároveň choti:

„Běda, že osudem má můj Sarpédón, nejdražší z mužů,

</section>

<section>

rukama Patroklovýma být zbaven života svého!

</section>

<section>

Srdce se rozpáčí mé, když ve své přemýšlím duši,

</section>

<section>

zdali bych vytrhnout měl jej živého ze slzné bitvy,

</section>

<section>

potom v Lykii rodnou jej postavit, v úrodnou zemi,

</section>

<section>

či již nyní ho mám dát usmrtit Menoitiovcem.“

Bohyně výrazných zraků mu pravila, vznešená Héré:

</section>

<section>

„Jaké’s to pravil slovo, ty Kronův přehrozný synu?

</section>

<section>

Muže, jenž smrtelný jest, jenž propadl osudu dávno,

</section>

<section>

ze smrti plné smutku bys nazpět vyrvati mínil?!

</section>

<section>

Pro mne! — Však ostatní bozi ti čin ten neschválí všichni!

Jinou ti věc však povím, ty na mysli přemýšlej o ní:

</section>

<section>

Bude-li do vlasti své tvůj Sarpédón zaživa vyrván,

</section>

<section>

uvaž, že jiný z bohů se též pak snažiti bude,

</section>

<section>

aby mu milý syn byl vyrván ze seče kruté:

</section>

<section>

vždyť přec svádějí boj kol hradeb Priama vládce

</section>

<section>

mnozí synové bohů — a ty je tím popudíš hrozně.

Pakli ti jest však milý a ve svém srdci ho želíš,

</section>

<section>

nuže, pak dopusť, Zéve, by nyní v zuřivé seči

</section>

<section>

rukama Patroklovýma byl zbaven života svého,

</section>

<section>

ale až Sarpédonta již opustí duše a život,

</section>

<section>

poruč, ať sílivý Spánek jej se Smrtí odnesou z bitvy,

</section>

<section>

pak v kraj Lykie širé ať mrtvé dopraví tělo,

</section>

<section>

kdežto jej pohřbí bratři a příbuzní, nad hrobem jeho

</section>

<section>

mohylu zřídí a sloup, jak bývá ku poctě mrtvým.“

Otec bohů a králů byl srozuměn s Héřinou radou,

</section>

<section>

avšak krvavým kapkám dal padat na zemi živnou,

</section>

<section>

milému synovi v čest, jejž Patroklos Menoitiovec

</section>

<section>

v Tróadě, hrudnaté zemi, měl zhubit — daleko vlasti.

Když tak na sebe jdouce, již docela nablízku byli,

</section>

<section>

Patroklos po Thrasymélu svým dlouhým oštěpem mrštil,

</section>

<section>

vládyky Sarpédonta to nad jiné statečném druhu:

</section>

<section>

vespod ho do břicha bodl a rázem ho života zbavil.

Potom se oštěpem svým zas rozpřáhl Sarpédón po něm:

</section>

<section>

hrdiny minul se hrot — jen ranil Pédasa koně

</section>

<section>

oštěpem v pravé plece. Kůň zařičel, pouštěje ducha:

</section>

<section>

zachroptěv do prachu padl, a z těla mu vyletěl život.

Odlétli od sebe koně, jho zlámali, spletla se otěž,

</section>

<section>

jakmile boční kůň byl do prachu povalen na zem.

</section>

<section>

Vozataj věděl však hned, jak pomoci, oštěpem slavný:

</section>

<section>

uchopil břitký meč, jejž vytasil od statné kyčle,

</section>

<section>

neváhal, přiskočil k vozu a odřízl bočního koně.

</section>

<section>

Opět se srovnali hřebci a v opratích napjali k běhu.

Reci se srazili zas — byl zápas to hubící život:

</section>

<section>

Sarpédón opět se chybil, když lesklým oštěpem mrštil:

</section>

<section>

rekovi oštěpu hrot byl vržen přes levé plece,

</section>

<section>

neraniv jej, pak Patroklos zas své vymrštil kopí —

</section>

<section>

tenkrát oštěpu hod však nevyšel z pravice marně,

</section>

<section>

nýbrž ranil ho v místě, kde svírá bránice srdce.

Skácel se rek, jak nějaký dub neb topol se skácí,

</section>

<section>

nebo i štíhlá jedle, již sekyrou broušenou nově

</section>

<section>

vytnou tesaři v horách, by lodním trámem jim byla —

</section>

<section>

podobně před svým vozem a před koňmi natažen ležel,

</section>

<section>

chroptě, a v krvavý prach své zaryl zoufale prsty.

Podobně zadáví lev, když na stádo skotu se vrhne,

</section>

<section>

hnědého hrdého býka, jenž loudavým kravám je v čele:

</section>

<section>

bučí zuřivě býk, an pode lví čelistí hyne,

</section>

<section>

nejinak pod Patroklem i lyckých štítníků vůdce

</section>

<section>

padaje soptil hněvem a oslovil milého druha:

„Glauku ty můj, ty’s hrdiny vzor — teď zvláště ti třeba,

</section>

<section>

válčit hrdinsky kopím a rekem být smělosti plným!

</section>

<section>

Nyní ti strašný boj buď žádoucí, ačli jsi statný:

</section>

<section>

nejprve dodej ducha všem lyckým velícím mužům

</section>

<section>

pochůzkou po všem vojsku, by válčili za Sarpédonta,

</section>

<section>

avšak pak se i sám dej do boje oštěpem za mne!

Vždyť bych já byl tobě i v budoucnu výtkou a hanbou,

</section>

<section>

pořád, po všechny časy, až na věky, kdyby mě měli

</section>

<section>

Achajci ze zbroje svléci, zde padlého v táboře lodním.

Nuž, teď statně se drž, též lid svůj povzbuzuj všechen!“

</section>

<section>

Sotvaže dokonal řeč, vtom smrt mu již zastřela náhle

</section>

<section>

zároveň oči a nos.

</section>

<section>

             Rek na hruď patou mu stoupnuv,

</section>

<section>

z těla mu vytáhl hrot, s nímž také bránice vyšla.

</section>

<section>

Takto mu vyrval duši a zároveň oštěpu ostří.

Koně, již frkali bujně, hned na místě chyceni byli,

</section>

<section>

chtíce se na útěk dáti, když uprchli od vozů pánů.

Glauka jal hrozný bol, jak volání bratrovo slyšel,

</section>

<section>

v hrudi se vzbouřilo srdce, že nemohl pomocí přispět.

</section>

<section>

Rukou uchopil rámě a tiskl je — hnětlať ho rána,

</section>

<section>

kterou mu Teukrův šíp byl zasadil, právě když Glaukos

</section>

<section>

na zeď se vysokou dral, svým druhům chtě odvrátit zhoubu.

K Foibovi, Jistému Střelci, tu počal takto se modlit:

„Pane můj, slyš, jenž v Tróadě kdes neb v úrodné zemi

</section>

<section>

Lykie dlíš — vždyť možno ti jest, bys vyslyšel všude

</section>

<section>

člověka v zármutku jeho — jak _mne_ teď zármutek tíží,

</section>

<section>

neboť tuhle mám ránu — a strašlivou — okolo všude

</section>

<section>

proniká bolesti hrot mou pravici, nemohu ani

</section>

<section>

usušit proudící krev — má ruka je od rány zchromlá,

</section>

<section>

nemohu oštěpu již v ní udržet, nemohu k boji

</section>

<section>

vejít v nepřátel dav… Teď největší hrdina zhynul,

</section>

<section>

Sarpédón, zrozený z Dia — ni vlastního nechrání syna!

Avšak _ty_ aspoň, pane, mi zahoj bolnou tu ránu,

</section>

<section>

utiš bolesti mé, dej posilu, neboť chci lycké

</section>

<section>

povzbudit soudruhy svoje a zase je pobídnout k boji,

</section>

<section>

dejž, ať mohu i já kol padlého hrdiny válčit!“

Těmito prosil slovy, i slyšel ho Apollón Foibos:

</section>

<section>

ihned bolesti ztišil a ze strašné zející rány

</section>

<section>

temnou vysušil krev, cit síly mu do ducha vložil.

Glaukos poznal to v mysli a velkou pocítil radost,

</section>

<section>

kterak veliký bůh tak rychle mu vyslyšel prosbu.

Nejprve dodal ducha všem lyckým velícím mužům

</section>

<section>

pochůzkou po všem vojsku, by válčili za Sarpédonta,

</section>

<section>

pak šel kročejem dlouhým a k trójským se odebral vůdcům,

</section>

<section>

k rekovi Púlydamantu a k slavnému Agénorovi,

</section>

<section>

potom k Aineiu přišel, pak k Hektoru krytému kovem

</section>

<section>

kvapným přistoupil krokem a pravil perutná slova:

„Hektore, spojence své teď pustil’s nadobro z mysli,

</section>

<section>

kteří od vlastních přátel a od své otcovské země

</section>

<section>

vzdáleni, pro tebe hynou, však ty jim pomáhat nechceš!

</section>

<section>

Mrtev Sarpédón jest, jenž velel štítníkům lyckým,

</section>

<section>

který Lykie chránil svou ochranou práva i mocí.

</section>

<section>

Tohoto kovový Arés teď Patroklem usmrtil právě!

Nuže, ó přátelé, pojďte a srdce si naplňte hněvem,

</section>

<section>

aby mu nesvlékl zbroj lid Patroklův, ani mu těla

</section>

<section>

nehyzdil, nevole pln, když tolik tu Danaů padlo,

</section>

<section>

které u lodí rychlých jsme pobili oštěpy svými!“

Řekl a trójský lid byl smutkem naplněn v srdci,

</section>

<section>

nezkrotným, nepoddajným — vždyť býval záštitou městu,

</section>

<section>

ačkoli cizinec byl, neb velkou branného lidu

</section>

<section>

družinu měl, však nad jiné sám byl nejlepší v boji.

Rovnou, zápasu chtiví, šli do boje, v čele jim kráčel

</section>

<section>

Hektór, pro Sarpédonta jsa rozlícen.

</section>

<section>

             Achajce opět

</section>

<section>

pobídl Menoitiovec, rek Patroklos zmužilé mysli.

Nejdřív k Aiantům děl, již po boji samoděk prahli:

</section>

<section>

„Nyní na mysli mějte, ó Aianti, obranu ráznou,

</section>

<section>

jako jste nad jiné dřív jí pomněli — ano i více;

</section>

<section>

mrtev je muž, jenž achajskou zeď nám prolomil první,

</section>

<section>

Sarpédón rek — kéž možno je nám jej vyrvat a znectít,

</section>

<section>

s plecí mu odění vzíti a mnohého soudruha jeho,

</section>

<section>

kdo by ho brániti chtěl, svým tvrdým oštěpem zabít!“

Pravil, lid od sebe sám byl dychtiv statně se bránit.

Oni když s obou stran již pevněji zřídili řady,

</section>

<section>

Argejci, Myrmidonové i trójské voje a lycké,

</section>

<section>

k boji se srazili v ráz kol mrtvoly padlého reka,

</section>

<section>

spustivše hrozný křik — zbroj mužů zařinkla hlasně.

Kronovec zhoubnou noc pak rozestřel nad hroznou sečí,

</section>

<section>

aby byl zhoubný boj, jejž o syna milého vedli.

Achajce jasných zraků voj Trójanů vytiskl nejdřív,

</section>

<section>

neboť byl Myrmidón sklán, jenž nebyl nejhorší z mužů,

</section>

<section>

Epeigeus, hrdina slavný, syn Agakla, chrabrého reka,

</section>

<section>

který v Búdeiu dřív měl vladařství, v lidnatém městě,

</section>

<section>

avšak tenkráte právě, když chrabrého bratrovce zabil,

</section>

<section>

k Péleu utekl s prosbou a k Thetidě třpytivých nohou.

Oni mu rozkaz dali, jít s Achillem, průlomcem vojů,

</section>

<section>

do Tróje bohaté koňmi, by válčil s národem trójským.

Tohoto statný Hektór, když mrtvolu chopiti hleděl,

</section>

<section>

kamenem do hlavy praštil, jež ve dví se rozštípla celá,

</section>

<section>

v těžké přílbici jsouc, on rázem k mrtvole padl,

</section>

<section>

na tvář, a černá smrt jej zastřela, hubící život.

Patrokla pronikl bol, když viděl soudruha hynout:

</section>

<section>

rovnou skrz přední šik pak vyrazil, jestřábu roven,

</section>

<section>

rychlému, kterýžto v ráz dav kavek zahnal a špačků,

</section>

<section>

podobně ve voj lycký a trójský, válečný jezdče,

</section>

<section>

rovnou’s, Patrokle, vrazil, jsa pro druha rozlícen v srdci.

Balvanem po Stheneláu, jenž zrodil se z Ithaimenea,

</section>

<section>

mrštil a v týl jej ranil a serval svaly mu s něho.

Ucouvl přední šik, sám slavný ucouvl Hektór.

Pokud až táhlý oštěp by vrhem doletět mohl,

</section>

<section>

kterým, zkoušeje sílu, by mrštil nějaký člověk

</section>

<section>

v závodních hrách neb v boji, v dav nepřátel hubících život,

</section>

<section>

potud Trójané couvli, a Danajci hnali je nazpět.

Nejdříve ze všech Glaukos, jenž velel štítníkům lyckým,

</section>

<section>

opět se obrátiv v boj, sklál Bathykla, chrabrého reka.

</section>

<section>

Ten byl Chalkónův syn, jenž obydlí v Helladě maje,

</section>

<section>

štěstím a bohatstvím svým byl vyvýšen nad Myrmidony.

Tomuto v hruď, v sám střed, svůj oštěp zarazil Glaukos,

</section>

<section>

náhle se obrátiv naň, když Bathyklés byl mu již v patách.

Padl, až duněla zem — lid Danaů nesmírně zalkal,

</section>

<section>

chrabrý že hrdina sklán, však Trójané zplesali velmi.

Hromadně shrnul se lid kol mrtvoly — ovšemže také

</section>

<section>

Achajci pomněli síly a s hněvem na ně se vrhli.

Tehdy zas od Mériona syn Onétorův byl zabit,

</section>

<section>

válečník Láogonos, muž odvážný. Onétór tehdy

</section>

<section>

Ídského Dia byl kněz, jak božstvo jsa u lidu v úctě.

Bodl ho pod dáseň hrot, hned pod uchem, rázem mu z jeho

</section>

<section>

údů vyprchal život, a hrůzné jej objalo temno.

Aineiás po Mérionu svým kopím bronzovým mrštil:

</section>

<section>

doufalť, že protkne ho hrot, byť kráčel za štítem ukryt,

</section>

<section>

on však hbitě se uhnul, jak ostří oštěpu zhlédl,

</section>

<section>

dopředu schýliv hlavu, a dlouhé ratiště za ním

</section>

<section>

v půdu se zarylo hrotem, a horním oštěpu koncem

</section>

<section>

chvělo, a teprve pak moc nárazu znenáhla slábla.

Tak tedy Aineiův hrot byl s chvěním zaražen v půdu,

</section>

<section>

neboť z pevné ruky byl vymrštěn docela marně.

Aineiás takto se ozval, jsa ovšem rozhněván v srdci:

</section>

<section>

„Hned bych byl, Molův ty synu, ač ovšem jsi tanečník svižný,

</section>

<section>

uklidnil kopím tě svým, až navěky, kdybych byl trefil.“

Hrdina oštěpem slavný mu na to dal odpověď tuto:

</section>

<section>

„Aineie, těžko ti jest, ač nad jiné’s hrdina silný,

</section>

<section>

udusit životy všech, když někdo by naproti tobě

</section>

<section>

vyšel k obraně své — vždyť též jsi jen smrtelný člověk.

</section>

<section>

Kdybych tě bodl i já v střed prsou oštěpem ostrým,

</section>

<section>

ačkolťs hrdina silný a ve své spoléháš ruce,

</section>

<section>

_mně_ bys dal čest, svou duši však Hádovi, slavnému koňmi.“

Silný Menoitiovec jej počal plísniti takto:

</section>

<section>

„K čemupak, Molův ty synu, ty hrdino, hovoříš tolik?

</section>

<section>

Necouvnou Trójané přec, můj rozmilý, od toho těla

</section>

<section>

účinkem hanlivých slov, spíš leckoho pokryje země:

</section>

<section>

_ruce_ tu rozhodnou boj, však hovory _do _rady__ patří,

</section>

<section>

pročež šířiti řeč jest zbytečné — bojovat sluší!“

</section>

<section>

Řekl a v čele se bral, s ním rek šel podobný bohům.

Jako se rozléhá zvuk, když dřevaři kácejí dříví

</section>

<section>

v lesních úvalech horských, a každý je zdaleka slyší,

</section>

<section>

takový zdvíhal se hřmot z jich výzbroje z kovu a kůže

</section>

<section>

od země širokých cest, též ze štítů zdělaných pevně,

</section>

<section>

jak se tam tepali meči a oštěpy o dvojím hrotu.

Tenkrát ni pozorný člověk by slavného Sarpédonta

</section>

<section>

nebyl poznati mohl, jak střelami, krví a prachem

</section>

<section>

od hlavy zahalen byl skrz naskrz ke konci nohou.

Rojil stále se dav kol mrtvoly, jako když v stáji

</section>

<section>

bzučí zástupy much kol dojaček do vrchu plných

</section>

<section>

v jarní čas, když nádoby jsou zas plněny mlékem,

</section>

<section>

takto se rojil jich dav kol mrtvoly. — Od seče kruté

</section>

<section>

nespustil Zeus, syn Kronův, ni okamžik zářících očí,

</section>

<section>

nýbrž na mužů boj jen zíraje, mnoho a mnoho

</section>

<section>

o smrti Patroklově se rozmýšlel, v úvahu bera,

</section>

<section>

měl-li by slavný Hektór, hned na místě, nad Sarpédontem

</section>

<section>

podobným bohu, též jej, již nyní, v zuřivé seči

</section>

<section>

ostrým oštěpem zabít a odnít s plecí mu výzbroj,

</section>

<section>

či by snad prudký boj měl ještě jim Patroklos zvětšit.

Když tak přemýšlel o tom, tu uznal vhodnějším toto:

</section>

<section>

aby teď poznovu zas druh chrabrého Péléovce,

</section>

<section>

statečný, trójské vojsko i Hektora krytého kovem

</section>

<section>

nazpátek zahnal k městu a život mnohému odňal.

Nejdřív Hektoru v hruď dal Kronovec bázlivou mysl:

</section>

<section>

ten hned vystoupil na vůz a obrátiv, vyzval i druhé

</section>

<section>

Trójany v útěk se dát, znalť mocné Diovy váhy.

Nedleli Lyčané též, byť stateční — dali se všichni

</section>

<section>

na útěk, vidouce krále, jak na zemi, života zbaven,

</section>

<section>

leží v hromadě mrtvol, vždyť nad ním přemnoho lidí

</section>

<section>

zabito, jakmile Zeus jim prudkou rozestřel půtku.

Achajci Sarpédontu hned s plecí brnění vzali,

</section>

<section>

bronzové, samý lesk, jež silný Menoitiovec

</section>

<section>

kázal soudruhům dáti, by k dutým nesli je lodím.

Kronovec, oblačný Zeus, děl tehdáž k Foibovi takto:

</section>

<section>

„Jdi teď, milený Foibe, a odnes mi milého syna

</section>

<section>

z dosahu střel, pak temnou mu krev spěš setříti s těla,

</section>

<section>

odnes jej do značné dálky a v říčních proudech ho umyj,

</section>

<section>

natři ho božskou mastí a v nebeská oděj ho roucha,

</section>

<section>

potom průvodcům rychlým jej odevzdej, aby ho nesli,

</section>

<section>

blížencům, Spánku a Smrti, a tito pak za krátkou dobu

</section>

<section>

daleko, v úrodný kraj, jej složí, v Lykii širé,

</section>

<section>

kdežto jej pohřbí bratři a příbuzní, nad hrobem jeho

</section>

<section>

mohylu zřídí a sloup, jak bývá ku poctě mrtvým!“

Řekl, a otcových slov byl poslušen Apollón Foibos:

</section>

<section>

s vrcholu ídských hor bůh sestoupil do strašné půtky,

</section>

<section>

slavného Sarpédonta tam z dosahu oštěpů zvedl,

</section>

<section>

odnesl do značné dálky a v říčních proudech ho umyl,

</section>

<section>

natřel ho božskou mastí a v nebeská oděl ho roucha,

</section>

<section>

potom průvodcům rychlým jej odevzdal, aby ho nesli,

</section>

<section>

blížencům, Spánku a Smrti, a tito pak za krátkou dobu

</section>

<section>

daleko, v úrodný kraj, jej složili, v Lykii širé.

### Patroklova smrt

</section>

<section>

Patroklos pobídnuv koně i soudruha Automedonta,

</section>

<section>

trójský i lycký lid hnal dál — však velice zbloudil,

</section>

<section>

ubohý! — —

</section>

<section>

             Šetřiti měl slov zákazu přítele svého — —

</section>

<section>

záhubné černé smrti by býval jistě se vyhnul!

</section>

<section>

Vždy však Diova vůle je mocnější, nežli je lidská —

</section>

<section>

děsíť i silného muže a odnímá vítězství v boji,

</section>

<section>

snadno, však jindy zas sám jej pobízí, pustit se v zápas.

</section>

<section>

Tehdy to též byl Zeus, jenž chrabrost v hrudi mu vzbudil.

Koho’s tam ze všech nejdřív a koho jsi naposled zabil,

</section>

<section>

Patrokle, když sám Zeus již záhy tě povolal na smrt?

Nejdřív se na Autonoa, pak Adrésta, Echekla vrhl,

</section>

<section>

potom i Melanippos i Epistór, Elasos padl,

</section>

<section>

Perimos, Megalův syn, pak Pylartés, Múlios klesl.

</section>

<section>

Tyto tam sklál — pak všechen už lid měl na mysli útěk.

Ília vysokých bran lid Danaů býval by dobyl,

</section>

<section>

rukama Patroklovýma, jenž kolem i dopředu zuřil —

</section>

<section>

nebýt Apolla Foiba, jenž na věži stavěné pevně

</section>

<section>

stanul na pomoc Tróům — a Patroklu smýšleje zhoubu.

Na spodek vysoké hradby se třikrát pokusil vstoupit

</section>

<section>

Patroklos sám, však třikráte zpět jej sestrčil Foibos,

</section>

<section>

rukama nesmrtnýma mu do štítu lesklého bije.

</section>

<section>

Když se však po čtvrté již chtěl rozehnat, podoben bohu,

</section>

<section>

hrozným vykřikl hlasem a zvolal perutná slova:

„Ustup, potomku Diův, ó Patrokle — není ti dáno,

</section>

<section>

aby tu pod kopím tvým hrad mužných Trójanů padl,

</section>

<section>

ani přec pod Achillovým, jenž mnohem je nad tebe lepší!“

Daleko po slovech těch rek Patroklos dozadu couval,

</section>

<section>

Apolla, Jistého Střelce, se vyhnuv hroznému hněvu.

Hektór s jednokopytným byl spřežením u Skajské brány,

</section>

<section>

váhaje, má-li zas válčit a do davu zahnati koně,

</section>

<section>

či by měl hlasitě vzkřiknout, by vojsko již za hradby prchlo.

Když tak přemýšlel o tom, tu přistoupil Apollón Foibos,

</section>

<section>

podobu jarého muže a silného na sebe přijav,

</section>

<section>

Ásia — Hekabin bratr to byl, syn Dymanta vládce,

</section>

<section>

Hektora, statného jezdce, to vlastní po matce ujec.

</section>

<section>

Při proudech Sangariových byl sídlem ve fryžské zemi.

Jeho si podobu vzav syn Diův, Apollón, pravil:

</section>

<section>

„Copakže’s nechal boje, ty Hektore?! — Vždyť je to hanba!

</section>

<section>

Kdybych tak oč jsem slabší, byl o tolik silnější tebe,

</section>

<section>

brzy bych zajisté já tvou liknavost šeredně ztrestal!

</section>

<section>

Naproti Patroklu žeň své spřežení mohutných kopyt,

</section>

<section>

zda bys ho nějak skolil, a popřál ti Apollón slávy!“

</section>

<section>

Řekl a kvapem se bůh zas vrátil do boje mužů.

Hektór, slavný rek, dal povel chrabrému bratru,

</section>

<section>

pobídnout koňskou spřež zas do bitvy. —

</section>

<section>

             Apollón zatím

</section>

<section>

kráčeje vmísil se v zástup a zhoubnou Achaiům seslal

</section>

<section>

zmatenost, avšak Tróům a Hektoru přinášel slávu.

Hektór si ostatních všech teď nevšímal, ani jich neklál,

</section>

<section>

nýbrž k Patroklu hnal své spřežení mohutných kopyt.

S vozu tu, Hektoru vstříc, rek Patroklos seskočil na zem,

</section>

<section>

oštěp v levici maje, však pravicí hranatý balvan,

</section>

<section>

lesklý, se země bral, jak rukou jej obsáhnout mohl.

</section>

<section>

Neváhal, napřáhl ruku a mrštil s rozmachem mocným —

</section>

<section>

nebyl nadarmo hod — bylť vozataj Hektorův raněn,

</section>

<section>

hrdinský muž, jejž Priamos král měl z vedlejší choti,

</section>

<section>

do čela balvanem ostrým, když koňské opratě řídil.

Obočí rozbito v ráz tím balvanem — nekladly kosti

</section>

<section>

odporu — vypadly oči a na zem do prachu klesly

</section>

<section>

na místě, před nohy přímo, a on jak potápěč sletěl

</section>

<section>

dolů s úpravné korby — a z kostí mu vyletěl život.

Posměch z něho si tropě, jsi pravil, Patrokle jezdče:

</section>

<section>

„Aj, jak mrštný to muž! Jak lehce tu po hlavě skáče!

</section>

<section>

Aby tak dokonce snad též na moři rybném se octl!

</section>

<section>

Leckoho, hledaje ústřic, by nasytil tuhleten chlapík,

</section>

<section>

s korábu skákaje v tůň — byť třebas i bouřlivá byla,

</section>

<section>

jak teď na pláni, s vozu, tak dovedně po hlavě skáče!

</section>

<section>

Vida, i v národě trójském se vyskytne potápěč mnohý!“

Patroklos, skončiv tu řeč, hned na reka padlého vpadl,

</section>

<section>

přihnav se s prudkostí lví, jenž pustoše dobytčí stáje,

</section>

<section>

do srdce poraněn jest — tak vlastní síla ho zhubí —

</section>

<section>

taktéž k padlému reku jsi Patrokle přiskočil bleskem.

S vozu tu s druhé strany též Hektór seskočil na zem.

Ti tedy o Kebriona jak lvové se potkali bojem,

</section>

<section>

kteří o padlou laň kdes na vrchu vysoké hory,

</section>

<section>

hladem týráni oba, se utkají zuřivou myslí,

</section>

<section>

podobně o Kebriona dva chrabří v zápase mistři,

</section>

<section>

Patroklos Menoitiovec a slavný hrdina Hektór,

</section>

<section>

prahli, by tvrdým kovem druh druhovi prorazil tělo.

</section>

<section>

Hektór, když za hlavu jej již popadl, pustit ho nechtěl,

</section>

<section>

Patroklos Hektoru vstříc zas za nohu — všude tu kolem

</section>

<section>

strhla se strašlivá seč jak danajských mužů, tak trójských.

Jako když jižní vítr, a východní, o závod dují

</section>

<section>

v lesních úvalech horských a hlubokým zmítají lesem,

</section>

<section>

jasanem, dubovým stromem a svídou s napjatou kůrou:

</section>

<section>

dlouhými větvemi svými se navzájem divoce bijí,

</section>

<section>

hukot nesmírný ječí a praskot lámaných větví —

</section>

<section>

podobně achajské mužstvo i trójské se na sebe vrhlo,

</section>

<section>

zuříce, nižádný z nich však nevzpomněl na zhoubný útěk.

Četné oštěpy ostré kol padlého utkvěly v tělech,

</section>

<section>

utkvěly perutné střely, když vylétly s tětivy luku.

</section>

<section>

Velkých balvanů dešť jim v rukou otřásal štíty,

</section>

<section>

válčícím o jeho tělo — on v hustých kotoučích prachu

</section>

<section>

ležel, velikán velký, a neměl už na mysli jízdu.

Pokud Hélios bůh byl rozkročen nad středem nebes,

</section>

<section>

rány se s obou stran jen sypaly, padalo mužstvo,

</section>

<section>

ale když jasné slunce se chýlilo k výpřeži býků,

</section>

<section>

tehdáž achajský voj byl vítězem — naproti sudbě,

</section>

<section>

který z dosahu střel pak vyrval padlého reka,

</section>

<section>

z válečné Tróů vřavy a krunýř svlékl mu s plecí.

Patroklos, na mysli zhoubu, se do řad Trójanů vrhl,

</section>

<section>

třikrát mezi ně vrazil, jsa hbitý jako sám Arés,

</section>

<section>

strašlivým hlasem křiče, a třikrát devět jich zabil.

</section>

<section>

Když se však po čtvrté již chtěl rozehnat, podoben bohu,

</section>

<section>

tenkrát života tvého, ó Patrokle, zjevil se konec,

</section>

<section>

neboť kráčel ti vstříc bůh Foibos v zuřivé seči,

</section>

<section>

hrozný — on neviděl jej, jak kráčí ve vřavě boje,

</section>

<section>

neboť mu naproti vyšel, jsa ve vzduch zahalen hustý.

Přistoupil odzadu k němu a shora jej udeřil dlaní

</section>

<section>

do zad a širokých plecí — a jemu se stočily oči.

</section>

<section>

Srazil ranou mu svou bůh Apollón přílbici s hlavy,

</section>

<section>

která, hlasitě řinčíc, se koulela pod nohy koňské,

</section>

<section>

přilbice s otvory v hledí, a celý se krví a prachem

</section>

<section>

potřísnil její chochol — dřív ovšem nebylo možná,

</section>

<section>

aby se třísnila prachem ta přílbice s chocholem z žíní,

</section>

<section>

poněvadž božský muž jí hlavu a spanilé čelo,

</section>

<section>

Achilleus, kryl — však tenkráte Zeus jí Hektoru popřál

</section>

<section>

na své hlavě ji nést, vždyť zhouba mu nablízku byla.

</section>

<section>

Také stinný oštěp byl v ruce mu nadobro zlomen,

</section>

<section>

těžký, velký, pevný a kovaný, s ramenou jeho

</section>

<section>

štít též s okrajem zdobným i s řemenem, svezl se na zem,

</section>

<section>

také se uvolnil krunýř, jak Apollón udeřil reka.

Patrokla pojala závrať, a statné údy mu klesly.

</section>

<section>

Stanul tu úžasu pln — v tom zezadu ostřeným kopím,

</section>

<section>

nablízku, dardanský muž jej ranil do středu plecí,

</section>

<section>

Euforbos, Panthoův syn, jenž souvěké jinošstvo všecko

</section>

<section>

předčil kopím i jízdou i nohama rychlýma v běhu:

</section>

<section>

vždyť hned tenkráte již, když poprvé s povozem přijel,

</section>

<section>

dvacet srazil jich s vozu, ač teprv válčit se učil.

Tento tě ranil nejdřív svým oštěpem, Patrokle jezdče,

</section>

<section>

avšak tě nezabil přec, než couvnuv, schoval se v zástup,

</section>

<section>

z rány svůj z jasanu oštěp dřív vytrhnuv: odvahy neměl

</section>

<section>

podstoupit s Patroklem boj, byť zbroje i zbraně byl zbaven.

Patroklos bohovou ranou a kopím zbavený síly,

</section>

<section>

kvapem v soudruhů dav zas couval, prchaje smrti.

Hektór, jakmile zhlédl, jak Patroklos, hrdina chrabrý,

</section>

<section>

hledí se uchýlit nazpět, jsa ostrým oštěpem raněn,

</section>

<section>

prošel řadami vojska, a přiskočiv, oštěpem ostrým

</section>

<section>

bodl ho do hloubi slabin a naskrz hrotem je prohnal.

Padl, až duněla země — i zarmoutil Achajce velmi.

Nejinak nezmarný vepř jest ode lva přemožen bojem,

</section>

<section>

kteří na vrchu horském se utkají zuřivou myslí

</section>

<section>

o malý praménku zdroj, vždyť chtějí se napíti oba —

</section>

<section>

konečně silou lví jest přemožen, zuřivě chroptě —

</section>

<section>

podobně Menoitiovce, jenž mnohé usmrtil muže,

</section>

<section>

Hektór, Priamův syn, svým kopím zahubil zblízka.

Vítěz zajásal nad ním a pravil perutná slova:

</section>

<section>

„Patrokle, ty sis myslil, že naše nám vyvrátíš město,

</section>

<section>

že též trójským ženám den svobody odejmeš všechněm,

</section>

<section>

potom že na svých lodích je odvezeš do milé vlasti…

</section>

<section>

Bláhový! — K ochraně jich má Hektór spřežení rychlé,

</section>

<section>

které vždy na skoku jest jet do boje — já zase kopím

</section>

<section>

z Trójanů chtivých války jsem nejlepší — který jim vždycky

</section>

<section>

odvracím poroby den — však tebe tu supové snědí.

Ubohý! Achilleus sám, ač hrdina, neprospěl tobě,

</section>

<section>

který asi, když šel’s — sám zůstav — přísně ti velel:

‚Dříve mi nazpět nechoď, ó Patrokle, válečný jezdče,

</section>

<section>

k dutým korábům mým, než Hektoru záhubci mužů,

</section>

<section>

krví zbrocený háv kol prsou roztrhneš kopím!‘

Tak ti as Achilleus pravil a svedl tvou nemoudrou mysl.“

Jemu, již ztráceje sílu, jsi pravil, Patrokle jezdče:

</section>

<section>

„Teď se jen vychloubej zpupně, ó Hektore, udělilť tobě

</section>

<section>

Kronovec vítězství toto i Apollón, kteří mě zmohli.

</section>

<section>

Bez práce byl’s — vždyť zbroj s mých plecí sňali mi oni.

</section>

<section>

Kdyby i třebas dvacet mi takých do cesty přišlo,

</section>

<section>

všichni by na místě zašli a pod mým oštěpem padli.

</section>

<section>

Mne však zhoubný osud a Foibos zrozený z Léty,

</section>

<section>

z lidí Eufarbos zabil — ty vraždíš mě teprve třetí.

Jinou ti věc však povím — ty na mysli přemýšlej o ní:

</section>

<section>

nebudeš dlouho ni sám již naživě, nýbrž ti blízko

</section>

<section>

stojí už smrt — jest po boku tvém — s ní přemocný osud —

</section>

<section>

neboť tě hrdinský muž, syn Péleův, Achilleus, skosí.“

Sotvaže dokonal řeč, cíl smrti jej obestřel náhle,

</section>

<section>

duše mu vylétla z údů a sestoupla v Hádovu říši,

</section>

<section>

lkající nad svým losem, že opouští mládí a mužnost.

K němu, ač mrtev už byl, zas Hektór promluvil slavný:

</section>

<section>

„Pročpak jenom mi věstíš, ó Patrokle, záhubu náhlou?

</section>

<section>

Kdož ví, zda Achilleus sám, syn Thetidy kadeří krásných,

</section>

<section>

proboden oštěpem mým, svůj život neztratí dříve?“

Takto se ozval k němu a oštěp bronzový z rány

</section>

<section>

vytrhl, přišlápnuv patou, a naznak jej odstrčil s kopí.

Hned pak s oštěpem svým šel dohonit Automedonta,

</section>

<section>

rychlého Péléovce to soudruha, rovného bohům,

</section>

<section>

neboť dychtil ho sklát, však rychlí jej odvezli koně,

</section>

<section>

nesmrtní — za skvostný dar kdys Péleus je od bohů dostal.

</section>
