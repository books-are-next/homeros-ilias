---
title: ZPĚV XVII\.
contentType: poetry
---

<section>

### Boj o mrtvolu Patroklovu

</section>

<section>

Bojovný vládyka Sparty, syn Átreův, znamenal dobře,

</section>

<section>

kterak v líté bitvě byl Patroklos Trójany zabit.

Vykročiv z první řady, jsa oděn v jiskřivý krunýř,

</section>

<section>

obkročil mrtvolu jeho jak vylíhlé telátko kráva,

</section>

<section>

prvnička, bučící něžně, dřív nejsouc porodu znalá:

</section>

<section>

rusý tak Átreův syn trup Patroklův obkročiv tenkrát,

</section>

<section>

napřáhl před něj kopí a štít svůj veskrze stejný,

</section>

<section>

dychtiv každého sklát, když přišel by naproti němu.

Ale ni Panthoův syn, muž kopiník, nepustil z mysli

</section>

<section>

hrdiny Patrokla pád.

</section>

<section>

                                        Ten přistoupiv, u něho stanul,

</section>

<section>

načež ku bojovnému se ozval Meneláovi:

„Vladaři živený Diem, ty mocný vévodo lidu,

</section>

<section>

ustup a mrtvoly nechej a zřekni se krvavé zbroje,

</section>

<section>

neboť z Trójanů žádný ni ze slavných spojenců jejich

</section>

<section>

Patrokla neranil dřív svým kopím v zuřivé seči:

</section>

<section>

proto mi přej, bych vzácnou tu čest měl v národě trójském,

</section>

<section>

sice tě raním také a sladký život ti vezmu!“

Rusý tu spartský král, pln nevole, odvětil takto:

</section>

<section>

„Není to slušná věc, věz Zeus, tak zpupně se chlubit!

Nemá zajisté pardál ni lev tak vzdorného ducha,

</section>

<section>

nemá kanec ho vepř — tak záhubný, v jehožto hrudi

</section>

<section>

nanejvýš vzdorné srdce se nadouvá nesmírnou silou,

</section>

<section>

jako je Panthoův rod pln zpupnosti, oštěpem slavný.

</section>

<section>

Vždyť přec ni Hyperénór, ten silák, statečný jezdec,

</section>

<section>

mladých neužil let, když vyčkal mě k boji a ztupil:

</section>

<section>

řeklť, že z Danaů já jsem v zápase válečník ze všech

</section>

<section>

nejhorší — ale já myslím, že na svých se nevrátil nohou

</section>

<section>

k potěše milé ženy a rodičů vážnosti hodných.

</section>

<section>

Podobně tvůj též pych teď rozdrtím, jestli mi přijdeš

</section>

<section>

k zápasu vstříc — však radím ti já, bys raději nazpět

</section>

<section>

couvl a do davu šel — jen nestav se k zápasu se mnou,

</section>

<section>

dřív než stihne tě zhouba! — Co stalo se, pozná i blázen!“

Řekl — však přemlouval marně. — On naopak v odpověď pravil:

</section>

<section>

„Vladaři živený Diem, teď teprv mi najisto splatíš

</section>

<section>

za bratra, jehož jsi zabil — a ještě se nadutě chlubíš!

</section>

<section>

V zákoutí ložnice nové jsi vdovou učinil ženu,

</section>

<section>

nevýslovný smutek a pláč v mých rodičích vzbudil’s!

</section>

<section>

Ó, jak stal bych se já těm nebohým úlevou v pláči,

</section>

<section>

kdybych tuhle tvou hlavu a výzbroj přinésti mohl,

</section>

<section>

Panthou v ruce je dáti a Frontidě, vznešené matce!

</section>

<section>

Ale ten úsilný boj již nebude nezkušen dlouho,

</section>

<section>

nýbrž se rozhodne záhy — ať porazím tebe či couvnu.“

</section>

<section>

Ve štít veskrze stejný svým dlouhým dřevcem ho bodl,

</section>

<section>

avšak neprojel kov — hrot kopí nazpět se ohnul

</section>

<section>

o jeho silný štít.

                          Pak druhý se rozehnal kopím

</section>

<section>

rusý Átreův syn, když k otci se pomodlil Diu.

</section>

<section>

Právě když odpůrce couval, mu oštěp dospodu jícnu

</section>

<section>

zabodl, přiraziv tělem, své těžké pravici věře:

</section>

<section>

rázem měkkou šíj skrz naskrz proniklo ostří.

</section>

<section>

Padl, až duněla země, a brnění zařinklo na něm.

</section>

<section>

Krví vlhl mu vlas, jenž krásou se Charitkám rovnal,

</section>

<section>

prstence, které zlatem i stříbrem sepjaty byly.

Jaký je olivy strůmek, jejž na místě ústranném pěstí

</section>

<section>

sadař k bujnému vzrůstu, kde hojná voda se prýští,

</section>

<section>

krásný, rostoucí bujně, a vánek všelikých větrů

</section>

<section>

s korunou jeho si hrá, jež bílým květem jen hýří —

</section>

<section>

náhle se veliká bouř tam přivalí, puzená vichrem,

</section>

<section>

rázem ho vytrhne z jamky a vyrvaný povalí na zem,

</section>

<section>

podobně Panthoův syn, muž kopiník, Euforbos statný,

</section>

<section>

usmrcen od Meneláa, a ten pak svlékal mu krunýř.

Jako když horský lev, své vlastní věřící síle,

</section>

<section>

ze stáda uchvátí krávu, kdes na pastvě, nejlepší ze všech —

</section>

<section>

nejdřív zlomí jí vaz, svým silným ji zahryznuv chrupem,

</section>

<section>

potom vystřebe krev, pak veškery útroby z nitra,

</section>

<section>

na kusy trhaje tělo — kol psové a pastýřští muži

</section>

<section>

křičí nesmírně naň, však zdaleka — nemajíť chuti

</section>

<section>

lvovi se postavit k boji, a hrůzou tváře jim blednou,

</section>

<section>

podobně žádný z Tróů v svých prsou smělosti neměl,

</section>

<section>

vladaři proslavenému se naproti postavit k boji.

Tenkrát by skvostnou zbroj byl s lehkostí Euforbu odňal

</section>

<section>

statný Átreův syn — však Foibos, závistí pojat,

</section>

<section>

vznítil Hektora naň, jenž hbitý byl jako sám Arés;

</section>

<section>

muži jsa podoben Mentu, jenž vojíny Kikonů vedl,

</section>

<section>

takto se ozval k němu a pravil perutná slova:

„Ty teď takto se honíš, ó Hektore, za nedostižným,

</section>

<section>

za koňmi Achillovými — jest velice nesnadno přece,

</section>

<section>

aby je smrtelný muž chtěl při jízdě řídit a zkrotit —

</section>

<section>

jiný než Achilleus sám, jejž božská zrodila matka.

Zatím ti Átreův syn, muž bojovný, vládyka Sparty,

</section>

<section>

obkročiv Patroklův trup, všech Tróů prvního zabil,

</section>

<section>

Euforba, z Panthoa rodem, a zbavil jej obrany rázné.“

Řekl a kvapem se bůh zas vrátil do boje mužů.

Hektoru hrozný bol hned zachmuřil útroby temné:

</section>

<section>

ihned řadami vojska se rozhlédnuv, v okamžik poznal,

</section>

<section>

jeden že skvostnou zbroj již svléká, druhý že leží

</section>

<section>

na zemi — zející ranou že proudem krev se mu valí.

Vykročil z prvních řad jak Héfaistův nezmarný plamen,

</section>

<section>

v jiskřivý krunýř jsa oděn, a ostrý vyrazil výkřik.

Statný Átreův syn, jak zaslechl výkřik ten ostrý

</section>

<section>

Hektorův, úzkosti pln děl ke své zmužilé duši:

</section>

<section>

„Běda mi! Jestli se vzdám té krásné zbroje a vydám

</section>

<section>

Patrokla všanc, jenž pro moji čest byl v boji tu zabit — —

</section>

<section>

ať mi jen nezazlí pak, když někdo to z Danaů spatří!!

Kdybych však já jen sám chtěl s Hektorem válčit a s Tróy,

</section>

<section>

studem jsa hnán, pak sevrou mě zas, jen jednoho mnozí!

</section>

<section>

Hektór jiskřící přilbou sem přivádí Trójany všecky!

Avšak načpak tu věc má milá rozjímá duše?

</section>

<section>

Kdokoliv odvahu má vést zápas — navzdory bohům —

</section>

<section>

s mužem, jejž povznáší bůh, pak velká mu přikvačí zhouba.

</section>

<section>

Nikdo mi nezazlí tedy, když někdo to z Danaů spatří,

</section>

<section>

že jsem Hektoru couvl, vždyť válčí návodem božím.

Kdybych tak Aiantův hlas teď zaslechl, statného reka!

</section>

<section>

Šli bychom pospolu nazpět, a zápasu pomněli zase,

</section>

<section>

třebas i navzdor bohu — zda nějak vyrveme tělo

</section>

<section>

pro reka Péléovce — tak nejlíp by v neštěstí bylo!“

Co on přemýšlel takto i ve svém srdci i v mysli,

</section>

<section>

zatím Trójanů dav k nim přirazil — v čele byl Hektór.

On však dozadu couval a nechával druhova těla,

</section>

<section>

často však obracel zrak, jak s bradou mohutnou lvice,

</section>

<section>

kterou psové a muži chtí zaplašit od svého stáje

</section>

<section>

křikem a oštěpy svými.

</section>

<section>

                                              Tu v prsou jí zmužilé srdce

</section>

<section>

strachem pozbývá sil — jen s nechutí od dvora couvne,

</section>

<section>

podobně spartský král jim couval a opouštěl druha.

</section>

<section>

Stanul, k soudruhům přišed; pak obrátil oči a pátral,

</section>

<section>

kde se as Telamónovec teď nachází, veliký Aiás.

Zhlédl ho za krátký čas, jak na levém bojiště křídle

</section>

<section>

dodává druhům ducha a všecky je vzněcuje k boji,

</section>

<section>

neboť nesmírný strach v nich způsobil Apollón Foibos.

Pustil se v běh; pak přistoupiv blíž, děl k Aiantu takto:

</section>

<section>

„Aiante, sem, můj milý, ať o trup Patroklův svedem

</section>

<section>

zápas a mrtvolu aspoň ať přinést Achillu můžem,

</section>

<section>

holou, poněvadž zbroj má Hektór jiskřící přilbou!“

Řekl, a chrabrý rek byl ve svém pobouřen srdci:

</section>

<section>

vykročil z první řady — s ním rusý vládyka Sparty.

Hektór už Patrokla vlekl, když skvostnou výzbroj mu svlékl,

</section>

<section>

aby svým ostrým mečem mu od plecí odsekl hlavu,

</section>

<section>

mrtvolu odvlekl s sebou a psům ji pak předhodil trójským.

Vtom však přikvapil Aiás a štít měl podobný věži.

Hektór v soudruhů dav zas krokem dozadu couval,

</section>

<section>

potom vyskočil na vůz. — Pak dával překrásné zbraně

</section>

<section>

Tróům do města nésti, by velkou byly mu slávou.

Aiás široký štít vtom nastaviv nad jeho tělem,

</section>

<section>

stál jak nějaký lev, jenž nad svými mláďaty stojí,

</section>

<section>

když se s ním lovecký sbor kdes na horách lesnatých setká,

</section>

<section>

an svá lvíčata vedl — lev silou se nadouvá v hrudi,

</section>

<section>

celé obočí stáhne, a obě si zakryje oči,

</section>

<section>

podobně nad padlým stál též Aiás, mrtvoly háje.

Také bojovný rek stál nad ním na druhé straně,

</section>

<section>

Átreův syn, jenž veliký bol v svých útrobách živil.

Glaukos, Hippolochovec a vévoda vojínů lyckých,

</section>

<section>

k Hektoru posupně vzhlédl a prudkou ho pokáral výtkou:

„Hektore, krásou jsi skvostný, však v bitvách zůstáváš vzadu!

</section>

<section>

vzácnou oslavu máš, však neprávem — když jsi tak bázliv!

Přemýšlej teď, jak zachránit chceš své město a obec,

</section>

<section>

jediný, toliko s lidmi, jimž Trója je kolébka rodná!

</section>

<section>

Žádný, z Lyčanů aspoň, již nepůjde za město vaše

</section>

<section>

s mužstvem danajským v boj, vždyť není patrně díků

</section>

<section>

za to, že s odpůrcem lítým tu válčíme stále a stále!

Jakpak by sprostší muž byl ve vřavě zachráněn tebou,

</section>

<section>

jestliže Sarpédonta, ty nestydo, za lup a kořist

</section>

<section>

zanechal’s odpůrcům svým, ač tvým byl hostem a druhem!? —

</section>

<section>

který ti na prospěch byl již tolikrát, obci i tobě,

</section>

<section>

dokud byl živ — však zbavit ho psů, teďs odvahy neměl!

Pročež, bude-li lid chtět poslechnout, odejdem domů,

</section>

<section>

ale pak náhlý zmar tvé Ílion najisto stihne!

Kdyby teď trójský lid měl statnost odvážnou v hrudi,

</section>

<section>

bez bázně, jakou vždy lid jest pronikán, který se pustí

</section>

<section>

do boje s odpůrci svými a v zápas za svoji zemi — —

</section>

<section>

brzy by Patroklův trup byl přivlečen do města Tróje!

</section>

<section>

Kdyby však takový muž nám přišel, v zápase padlý,

</section>

<section>

do města Priama vládce — a my jej vyrvali z bitvy,

</section>

<section>

brzy by achajský lid nám královo brnění vydal,

</section>

<section>

krásné, a _my_ bychom též jej samého přivézti mohli!

Takého hrdiny druh jest usmrcen, který je ze všech

</section>

<section>

Argeiův u lodí první i s průvodci, ráznými v boji!

Ty jsi však odvahy neměl, bys Aiantu, chrabrému reku,

</section>

<section>

k zápasu stál, bys tváří se v tvář s ním potýkal v půtce,

</section>

<section>

abys s ním přímo se bil — jest Aiás nad tebe lepší!“

Posupně pohleděv naň, děl Hektór jiskřící přilbou:

</section>

<section>

„Pročpak, taký jsa muž, tak zpupné’s promluvil slovo?

</section>

<section>

Aj, jáť mínění měl, že’s rozumem nad jiné lepší

</section>

<section>

ze všech, kdo v Lykii tvé jsou sídlem, v hrudnaté zemi.

</section>

<section>

Takhle však pohanět musím tvůj nerozum!

</section>

<section>

                                                                                   Cože’s to řekl!?

</section>

<section>

Pravíš, že Aianta já jsem nevyčkal obrovského?!

</section>

<section>

Bitev a dusotu koní se já přec neděsím nikdy —

</section>

<section>

vždy však Diova vůle je mocnější, nežli je lidská:

</section>

<section>

děsíť i silného muže a odnímá vítězství v boji,

</section>

<section>

snadno, však jindy zas sám jej pobízí pustit se v zápas.

Sem však, rozmilý, ke mně, a pohleď na moje činy,

</section>

<section>

budu-li po celý den tak zbabělý, jako jsi pravil,

</section>

<section>

či spíš z Danaů mnohým, ač po rázné obraně prahnou,

</section>

<section>

dovedu zarazit boj kol Patrokla padlého v bitvě!“

Pravil a pobídl v boj lid Trójanů, mohutně vzkřiknuv:

</section>

<section>

„Trójané, Lyčané chrabří, i Dardani válčící zblízka,

</section>

<section>

přátelé, mužové buďte a pomněte obrany rázné,

</section>

<section>

zatímco hrdinského si Achilla odění vezmu,

</section>

<section>

krásné, které jsem vzal, když Patrokla reka jsem zabil!“

Hektór jiskřící přilbou se ihned po těchto slovech

</section>

<section>

vzdálil z vražedné bitvy, a pustiv se za druhy během,

</section>

<section>

vbrzku, ne daleko odtud, je křepkým doběhl klusem,

</section>

<section>

k Íliu skvostnou zbroj již nesoucí — Achilleovu.

Stanul pak opodál bojův a ihned si odění měnil

</section>

<section>

Hektór a vlastní zbroj dal k svatému Íliu nésti

</section>

<section>

Trójanům, chtivým války — a v božské se brnění oděl

</section>

<section>

Achilla Péléovce, jež bohové nebeští dali

</section>

<section>

Péleu, milému otci, a ten je pak synovi svému,

</section>

<section>

zestárnuv, dal, však nikterak syn v něm nedožil stáří.

Kronovec, oblačný Zeus, když Hektora zdaleka viděl,

</section>

<section>

kterak si obléká zbroj, již božský Achilleus nosil,

</section>

<section>

zakýval božskou hlavou a pravil k milému srdci:

„Ubohý, docela nic své záhuby na mysli nemáš,

</section>

<section>

která ti jest už blízká! — Ty božské si odění bereš

</section>

<section>

hrdiny výborného, jenž budí hrůzu i v jiných.

Soudruha jeho jsi zabil, vždy vlídného, silného reka,

</section>

<section>

zbroj pak s hlavy a s plecí’s mu neslušným způsobem odňal.

</section>

<section>

Já ti však, aspoň nyní, chci velké vítězství dáti,

</section>

<section>

v náhradu, neboť ti choť již nesejme odění skvostné

</section>

<section>

Achilla Péléovce — vždyť z bitvy se nevrátíš více!“

Domluviv Kronův syn, svým tmavým obočím kývl.

K tělu mu přilehla zbroj kol dokola, vnikl v něj Arés,

</section>

<section>

hrozný válečný bůh. Hned statná mysl a síla

</section>

<section>

ve všech vzplály mu údech. Rek vykročil s velikým křikem

</section>

<section>

ke svým spojencům slavným — i předstoupil na oči všechněch

</section>

<section>

třpytě se září zbroje, již chrabrý Achilleus nosil.

Obcházel trójským vojskem a každého pobízel zvláště,

</section>

<section>

Mesthla i Thersilocha i Medonta, Asteropaia,

</section>

<section>

Glauka i Deisénora a Forkýna, Hippothoa

</section>

<section>

Chromia, vévodu Mýsův, i Ennoma, znalého ptáků.

Takto je pobízel všecky a pravil perutná slova:

</section>

<section>

„Nesčetné spojenců kmeny, mých sousedů, slyšte má slova!

</section>

<section>

Proto jsem z vašich měst z vás každého do Tróje nezval,

</section>

<section>

abych měl množství lidí a uznával potřebu jejich,

</section>

<section>

nýbrž, byste nám ženy a malá robátka naše

</section>

<section>

od soků, chtivých války, tu chránili s ochotnou myslí.

</section>

<section>

Z příčiny té vás živím a vybírám v národě dávky,

</section>

<section>

avšak dodávám tím z vás každému srdnaté mysli.

Proto teď čelem přímo buď každý obrácen k boji:

</section>

<section>

buďto se zachraň neb zhyň — vždyť tak to je ve válce vždycky!

Kdokoli Patrokla z vás, již mrtvého, ze vřavy vyrve,

</section>

<section>

k Trójanům, statným jezdcům, a Aiás ucouvne před ním,

</section>

<section>

tomu dám kořisti půl, já druhou polovic zase

</section>

<section>

nechám si sám — ten stejnou čest pak bude mít se mnou.“

Pravil, ti zprudka a přímo se na mužstvo achajské vrhli,

</section>

<section>

zdvihnuvše oštěpy své, vždyť velmi jim doufalo srdce,

</section>

<section>

Aiantu Telamónovci že mrtvolu najisto vyrvou.

Bláhoví — mnohému z nich byl nad ní utracen život!

Tu tedy velký Aiás se ozval k Meneláovi:

</section>

<section>

„Vládyko živený Diem, můj rozmilý, obavu chovám,

</section>

<section>

velkou, že ze srážky té již nevyjdem ani my sami!

</section>

<section>

Věru že o druhův trup teď nemám takové bázně,

</section>

<section>

který ptákům a psům již zakrátko pokrmem bude,

</section>

<section>

jako spíš o svou hlavu, že něco ji hrozného stihne,

</section>

<section>

o tvou též — jak válečný mrak již pokrývá všecko

</section>

<section>

Hektór, a oběma nám jest patrna záhuba náhlá.

</section>

<section>

Nuž teď hrdiny hleď sem zavolat, budou-li slyšet!“

Pravil, a Átreův syn byl srozuměn, bojovník statný,

</section>

<section>

vykřikl velkým hlasem a na lid danajský zvolal:

„Poslyšte, přátelé milí, vy Danaů vůdci a rádci,

</section>

<section>

kteří u Meneláa a vládyky Agamemnona

</section>

<section>

pijete nákladem obce a každý velí svým lidem,

</section>

<section>

neboť sláva i čest jest všem vám od Dia dána!

</section>

<section>

Těžké věru mi jest, bych pátral po každém vůdci:

</section>

<section>

takový válečný žár jest kolkol roznícen hrozný!

</section>

<section>

Přijď však každý sám, z vás každý v duši se zastyď,

</section>

<section>

kdyby se trójským psům měl Patroklos pochoutkou státi!“

Zvolal, a rychlý Aiás, syn Oileův, jasně ho slyšel,

</section>

<section>

první přišel mu vstříc, skrz vražednou vřavu se žena,

</section>

<section>

po něm hned krétský vládce a průvodce krétského vládce,

</section>

<section>

zrozený z Mola, jak Arés, bůh válečný, vražedník mužův.

Kdopak by z paměti své moh‘ povědět ostatních jména,

</section>

<section>

kolik vznítilo boj též jiných danajských reků.

Hromadně trójský voj šel dopředu — v čele jim Hektór.

Jaké je hučení vln, jež při ústí naproti proudům

</section>

<section>

řeky, již živí nebe, se vzdouvají — vysoké břehy

</section>

<section>

mořské dokola řvou, jak z moře je bičují vlny —

</section>

<section>

s takým hlukem jich lid šel do boje. Achajští reci

</section>

<section>

kolem Patrokla stáli a svornou odvahu měli

</section>

<section>

za hradbou kovaných štítů.

</section>

<section>

                                                     A zároveň nad nimi všemi

</section>

<section>

hustý rozestřel vzduch kol třpytných kovových přilbic

</section>

<section>

Kronovec Zeus — vždyť nebyl mu dřív rek Patroklos v záští,

</section>

<section>

dokud naživě býval, a věrným byl Achillu druhem.

Také si zošklivil v srdci, by psům byl za kořist trójským

</section>

<section>

Patroklos — z příčiny této mu k ochraně povzbudil druhy.

Achajce jasných zraků voj Trójanů vytiskl nejdřív:

</section>

<section>

uprchli, mrtvolu všanc tam nechavše — přece však Trójští

</section>

<section>

neskláli, chrabří muži, z nich nikoho, jakkoli prahli,

</section>

<section>

tělo však hleděli vzít.

</section>

<section>

                                         Však Danajci neměli dlouho

</section>

<section>

oď něho vzdáleni být, vždyť velmi je obrátil rychle

</section>

<section>

Aiás, který krásou a hrdinstvím nejlepší vždycky

</section>

<section>

ze všech Danaů byl, krom hrdiny Péléovce.

Rovnou skrz přední šik tam vyrazil, podoben silou

</section>

<section>

kanci, jenž ohaře lovčí a za nimi jinochy jaré

</section>

<section>

na horách rozptýlí snadno, když v úvale k útoku přejde,

</section>

<section>

stejně i statný Aiás, jenž pocházel od Telamóna,

</section>

<section>

vniknuv do trójských šiků, je rozptýlil velice snadno,

</section>

<section>

kteří kol Patrokla stáli a obzvlášť v úmyslu měli

</section>

<section>

vléci ho do svého města a velké dobýti slávy.

Statečný Pelasgů král, syn chrabrého hrdiny Létha,

</section>

<section>

z boje skrz zuřivou seč již Patrokla za nohu vlekl,

</section>

<section>

když mu byl okolo žil, blíž kotníkův, uvázal řemen,

</section>

<section>

Tróům a Hektoru vděk, však záhy ho zastihla zhouba,

</section>

<section>

které nikdo mu z nich, byť toužili, nemohl zdržet.

</section>

<section>

Jej tam Telamónovec, jenž vyrazil zástupem na něj,

</section>

<section>

udeřil ranou zblízka skrz přilbici s bronzovým čelem.

Přilbice s chocholem hustým kol ostří oštěpu praskla,

</section>

<section>

bodena velkým kopím a pádnou rekovou rukou.

Rázem vystříkl mozek dle tuleje oštěpu z rány,

</section>

<section>

krvavý — života běh byl přerušen — současně noha

</section>

<section>

Patrokla, chrabrého reka, mu na zem vypadla z rukou.

On pak skácel se sám blíž mrtvého Patrokla na tvář,

</section>

<section>

daleko hrudnaté země, své Lárísy, za vychování

</section>

<section>

nemoha rodičům svým dát náhradu. — Zkrátilť mu život

</section>

<section>

Aiás, hrdina chrabrý, jenž ostrým kopím ho zabil.

Hektór po Aiantovi svým lesklým oštěpem mrštil,

</section>

<section>

on však hbitě se uhnul, jak ostří oštěpu zhlédl,

</section>

<section>

jen tak tak — však Schedios sklán, syn chrabrého reka,

</section>

<section>

Ífita, nejlepší z Fóků, jenž ve městě, Panopeus jménem,

</section>

<section>

obýval ve svém domě a četným panoval mužům.

Pod střední klíční kost jej poranil — kované dřevce

</section>

<section>

rázem proniklo ostřím skrz naskrz při horním pleci.

Padl, až duněla země, a brnění zařinklo na něm.

Aiantem Fainopův syn byl poraněn, udatný Forkýs,

</section>

<section>

boden do středu břicha, když stanul nad Hippothoem:

</section>

<section>

proražen krunýře plát — hrot projel vnitřnostmi jeho.

</section>

<section>

Forkýs do prachu padl a zaryl do země prsty.

Ucouvl přední šik, sám slavný ucouvl Hektór.

Vzkřiknuv tu velkým hlasem šik Achaiů, mrtvé jim vyrval,

</section>

<section>

Forkýna s Pelasgů králem a s plecí jim odění snímal.

Již by byl trójský lid, jejž bojovní Achajci tiskli,

</section>

<section>

oddal se zbabělé mysli a nazpět do Tróje prchl,

</section>

<section>

slávy by argejský lid pak dosáhl — přes Diův osud —

</section>

<section>

sílou a statností svou.

</section>

<section>

                                           Vtom podnítil Apollón Foibos

</section>

<section>

osobně Aineia k boji, jsa podoben Perifantovi,

</section>

<section>

héroldu, z Épyta rodem, jenž u jeho starého otce

</section>

<section>

héroldem do stáří býval a mile a moudře mu radil.

Jeho si podobu vzav, syn Diův, Apollón, pravil:

</section>

<section>

„Jak byste obhájit chtěli — i naproti nepřízni božské —

</section>

<section>

strmý Ília hrad? — Jak jiné muže jsem viděl,

</section>

<section>

kteří v sílu a statnost i v zmužilost důvěru měli,

</section>

<section>

jakož i ve vlastní lid, byť počet jeho byl skrovný!

Zeus nám o mnoho víc než Danaům vítězství přeje,

</section>

<section>

vy však v nesmírný strach jen klesáte, nechtíce válčit.“

Domluvil bůh — v tom hledě mu v tvář hned s jistotou poznal

</section>

<section>

Aineiás Jistého Střelce: I zvolal, mohutně vzkřiknuv:

</section>

<section>

„Hektore s druhými vůdci i spojenců našich i Tróů,

</section>

<section>

tohle je přec jen hanba, když Achajci statní nás tisknou,

</section>

<section>

oddat se zbabělé mysli a nazpět do Tróje prchnout!

Pravil mi jakýsi bůh, jenž právě byl přistoupil ke mně,

</section>

<section>

dosud že nejvyšší král, sám Zeus, nám pomáhá v bitvě.

</section>

<section>

Proto teď rovnou na ně, ať nemohou beze vší práce

</section>

<section>

Patrokla, padlého druha, si ke svým dopravit lodím!“

Řekl a z prvních řad hned vykročiv, daleko stanul:

</section>

<section>

rázem se obrátí vojsko a naproti Achaiům stane.

Vyraziv na Leiókrita, svým ostrým ranil ho dřevcem,

</section>

<section>

Arisbantova to syna, jenž druhem byl Lykomédovým;

</section>

<section>

tento pak, bojovný muž, byv rozželen nad jeho pádem,

</section>

<section>

vykročil, stanul zblízka a lesklým oštěpem mrštil.

Tehdáž Hippasův syn byl poraněn, vládyka lidu,

</section>

<section>

do jater, pod blanou příční, a rázem byl života zbaven.

</section>

<section>

Z Paionska, hrudnaté země, ten hrdina do Tróje přišed,

</section>

<section>

po reku Asteropaiu vždy býval nejlepší v boji.

Bojovný Asteropaios se roztesknil nad jeho pádem,

</section>

<section>

přímo se dopředu hnal, pln žádosti s Danay válčit.

</section>

<section>

Avšak nebylo možná, vždyť zevšad kryly je štíty,

</section>

<section>

jak kol Patrokla stáli a oštěpy vzpřaženy měli.

Aiás obcházel všecky a dával důtklivý rozkaz,

</section>

<section>

aby se nižádný z nich již nevzdálil od těla nazad,

</section>

<section>

ani zas neválčil vpředu, jsa od druhých Achaiů vzdálen,

</section>

<section>

nýbrž kázal jim státi a válčit toliko zblízka.

Tyto jim obrovský rek dal rozkazy.

</section>

<section>

                                                                         Země se dole

</section>

<section>

rudou máčela krví, a hustě druh za druhem padal,

</section>

<section>

mrtev, vojíni trójští a spojenci nad jiné mužní,

</section>

<section>

avšak Danajci také — ni jim boj bez krve nebyl —

</section>

<section>

ovšemže o mnoho míň jich padalo: každý byl dbalý,

</section>

<section>

kterak by náhlé smrti se navzájem chránili v davu.

Oni jak plamene žár tam válčili — nikdo by nebyl

</section>

<section>

řekl, že posud slunce neb měsíc na nebi svítí:

</section>

<section>

poněvadž onen prostor, kde kolem Menoitiovce

</section>

<section>

přední šlechtici stáli, byl hustým zahalen vzduchem.

Ostatní trójské vojsko i Achajci holení krásných

</section>

<section>

válčili pod jasnem klidně, vždyť kolkol rozlita byla

</section>

<section>

ostrá sluneční záře a nebylo nikde ni mráčku

</section>

<section>

po celé zemi ni v horách.

</section>

<section>

                                                 Tam činili přestávky v boji,

</section>

<section>

hledíce žalným střelám se po každé navzájem vyhnout,

</section>

<section>

stojíce daleko sebe.

</section>

<section>

                                      Ti ve středu snášeli strasti,

</section>

<section>

bitvou a hustým vzduchem a tvrdým týráni kovem,

</section>

<section>

kteří nejlepší byli.

                             Dva bratrové neměli ještě

</section>

<section>

potuchy: Antilochos a Thrasyméd, mužové slavní,

</section>

<section>

že již hrdinský druh jim zahynul — mysliliť dosud,

</section>

<section>

že jest v popředí vřavy a živý s Trójany válčí.

</section>

<section>

Válčiliť opodál něho a hleděli od druhů vlastních

</section>

<section>

odvracet útěk i smrt, vždyť tak jim poručil otec,

</section>

<section>

Nestór, když od lodí černých je posílal v zuřivý zápas.

Jim tam po celý den byl prudkého rozbroje zápas

</section>

<section>

rozzuřen, námahou hroznou a potem stále a stále

</section>

<section>

kolena každému z nich, též lýtka i odspodu nohy,

</section>

<section>

ruce i oční víčka jim v prudkém se máčela boji

</section>

<section>

o tělo chrabrého reka, jenž vzácný byl Achillův přítel.

Jako když dělníkům svým dá koželuh napínat kůži

</section>

<section>

staženou s velkého býka a naskrz prosáklou tukem:

</section>

<section>

dělníci vezmou kůži, pak utvoří kolo a táhnou:

</section>

<section>

vlhkost vymizí z ní, však mastnota vsakuje do ní,

</section>

<section>

neboť táhnou ji mnozí — a táhnou ji na všecky strany,

</section>

<section>

podobné semo i tam tou mrtvolou na malém místě

</section>

<section>

vláčeli jedni i druzí, vždyť velmi jim doufalo srdce,

</section>

<section>

Tróům, že k trójským zdem jej přivlekou, Achajci zase

</section>

<section>

k dutým korábům svým — kol divý se rozzuřil zápas.

Nemohla by jej Pallas ni Arés, buditel boje,

</section>

<section>

pohanět, patříce naň, byť hněv v nich sebevíc kypěl.

Takový hrozný boj ten den, jak mužů, tak koňů,

</section>

<section>

před nimi rozestřel Zeus.

</section>

<section>

                                                 Však dosud potuchy neměl

</section>

<section>

slavný Achilleus o tom, že mrtev Patroklos leží,

</section>

<section>

poněvadž zápas vojsk byl daleko od lodí rychlých,

</section>

<section>

pod samou trójskou zdí.

</section>

<section>

                                               Však naprosto na mysli neměl,

</section>

<section>

že by byl přítel mrtev — než naopak, myslil, že přijde,

</section>

<section>

jakmile dorazí k bráně, vždyť vůbec nemyslil na to,

</section>

<section>

že by kdy zbořiti hrad moh’ bez něho — ale ni s ním ne.

</section>

<section>

Slýchalť od matky své již mnohokrát v rozmluvě tajné

</section>

<section>

zámysly velkého Zéva, jež matka mu zpravidla řekla —

</section>

<section>

tenkrát mu takový pád však neřekla, jenž se teď sběhl —

</section>

<section>

že by mu zahynul druh, jenž nejvíc milý mu býval.

Oni tam oštěpy své kol padlého držíce druha,

</section>

<section>

pořád se sráželi v boji, a jeden druhého vraždil.

Z Achaiův oděných kovem se leckdos vyslovil takto:

</section>

<section>

„Nechvalno bylo by nám, ó přátelé, z boje se vrátit

</section>

<section>

k dutým korábům svým! — Ať všecky nás na místě černá

</section>

<section>

pohltí zem — toť bylo by líp být pohlcen ihned,

</section>

<section>

než bychom Patroklův trup jim nechali, statečným jezdcům,

</section>

<section>

odvléci do města Tróje a velkou slávu si získat!“

Z Tróů, zmužilých v boji, zas leckdos promluvil takto:

</section>

<section>

„Kdyby i los nám velel, tu padnout nad tělem tímto,

</section>

<section>

společně všem — přec nižádný z nás ať necouvne z boje!“

Tak tam pravil ten onen a v každém odvahu budil.

Tak tam sváděli zápas, a třeskot železných zbraní

</section>

<section>

vnikal v kovové nebe, skrz neklidné nadvzduší vzhůru.

Koňové Achilleovi však stojíce opodál bitvy,

</section>

<section>

propukli v pláč, když zaslechli zvěst, jak vozataj jejich

</section>

<section>

mrtev do prachu kles, sklán Hektorem, záhubcem mužů.

Ovšemže vozataj jejich, syn Díórův, hrdina silný,

</section>

<section>

často je šlehal sice, svým mrštným švihaje bičem,

</section>

<section>

často i vlídnou řeč k nim promlouval, často i hrozil,

</section>

<section>

přec však nechtěli jíti ni k rychlým korábům nazpět,

</section>

<section>

k širému Helléspontu, ni do bitvy k Achaiům vpředu:

</section>

<section>

nýbrž stáli jak sloup, jenž na místě nehnutě trčí,

</section>

<section>

na rově mrtvého muže neb nějaké ženy jsa vztyčen —

</section>

<section>

tak tam nehnuté stáli a krásný drželi povoz,

</section>

<section>

schýlivše leb své hlavy, až do prachu, slzy jim vřelé

</section>

<section>

s víček kanuly na zem, jak v hořkém tonuli pláči,

</section>

<section>

touhou po vozataji a bujná se třísnila hříva,

</section>

<section>

z podkladu, pode jhem z jařma, jim vypadši po obou stranách.

Vida je, jak tam pláčí, syn Kronův, soucitem dojat,

</section>

<section>

zakýval božskou hlavou a pravil k milému srdci:

„Nač jen dali jsme vás, ó nebozí, Péleu vládci,

</section>

<section>

jenž byl smrtelný člověk — vy nestárnoucí a věční? —

</section>

<section>

abyste mnohou strast tam snášeli s nešťastným lidem?

Jistě tak bídného nic jak člověk na světě není,

</section>

<section>

vůbec ze všeho tvorstva, jež na zemi dýše a chodí!

Avšak nebude s vámi ni s vozem zdobeným krásně

</section>

<section>

Hektór, Priamův syn, smět jezditi — nesvolím k tomu.

</section>

<section>

Není-li dost, když má již zbroj, jíž marně se chlubí!

</section>

<section>

Vám já poskytnu sil, jak kolenům vašim, tak mysli,

</section>

<section>

abyste ze vřavy mohli též vyvézt Automedonta

</section>

<section>

k achajským korábům dutým.

</section>

<section>

                                                          Jim ještě dám vítězství v boji,

</section>

<section>

takže až k lodím přijdou, jež kryty jsou palubou krásně,

</section>

<section>

v době, kdy zapadá slunce a soumrak posvátný přijde.

Řekl a nadbytek sil těm koňům Kronovec vdechl:

Prach hned setřásli s hřívy a všechen na zemi svrhli,

</section>

<section>

bleskem pak rychlý vůz v střed Tróův i Achaiů vezli.

V boj se dal vozataj jejich, ač truchlil pro druha svého,

</section>

<section>

tryskem, jak na husy sup, tak na Tróy s koni se vrhnuv:

</section>

<section>

snadno, když Trójanů ryk naň dorážel, vždycky jim prchl,

</section>

<section>

snadno zas do nich vpadal a hustým davem je stíhal.

</section>

<section>

Mužů však nemohl klát, když vyrazil k útoku na ně:

</section>

<section>

nebyloť nijak možno, by samoten na kvapném voze

</section>

<section>

dorážel na Tróy kopím a řídil zároveň koně.

Konečně přec, byť pozdě, jej soudruh na vlastní oči

</section>

<section>

uviděl statečný muž, syn Láerka, z Haimona rodem.

</section>

<section>

Vzadu se postavil za vůz a oslovil Automedonta:

</section>

<section>

„Kterýpak, Automedonte, ti bůh tak daremnou radu

</section>

<section>

položil do tvých prsou a zdravý rozum ti odňal?

</section>

<section>

Jakpak tu s Trójany boj chceš svádět v popředí vřavy

</section>

<section>

samoten?! Vždyť tvůj druh jest usmrcen, v brnění Hektór

</section>

<section>

oděn je na plecích sám, pln hrdosti — v Achilleovo!“

K němu zas Achillův druh, syn Diórův, promluvil takto:

</section>

<section>

„Kdopak ti, Alkimedonte, je z Achaiů podoben jiný

</section>

<section>

v krocení nesmrtných koní a jejich bujaré síly,

</section>

<section>

než jen Patroklos sám, jenž věhlasem roven byl bohům,

</section>

<section>

dokud byl živ — teď krutá smrt jej stihla i osud.

</section>

<section>

_Ty_ tedy uchop se biče a koňských otěží lesklých,

</section>

<section>

_já_ zase opustím vůz, bych válčil naproti Tróům!“

Pravil, a statečný rek hned na vůz válečný vstoupiv,

</section>

<section>

opratě bez meškání a bičík do rukou chopil.

</section>

<section>

Seskočil Achillův druh.

</section>

<section>

                                            Vtom statný Hektór ho zočiv,

</section>

<section>

k Aineiu bez meškání se ozval, který byl blízko:

</section>

<section>

„Aineie, slavný rádce nás Trójanův oděných kovem,

</section>

<section>

koně jsem zahlédl tamhle, již rychlému Achillu patří,

</section>

<section>

kteří do bitvy přišli, a vozkové jejich jsou slabí.

Ty bych troufal si vzít — jen ty-li jsi ochoten k tomu,

</section>

<section>

oba-li útokem svým tam vrazíme, nebudou míti

</section>

<section>

odvahy naproti stanout a v urputný dáti se zápas.“

Pravil, a Anchísův syn byl srozuměn, hrdina statný.

</section>

<section>

Oba pak kráčeli přímo, a plece jim kožené štíty

</section>

<section>

chránily, vyschlé, tuhé a tlustým pobité bronzem.

Zároveň Chromios také a Árétos podobný bohům

</section>

<section>

kráčeli pospolu s nimi, vždyť velmi jim doufalo srdce,

</section>

<section>

koně že vysokých šíjí jim zaberou, muže pak skolí.

Bláhoví! — Neměliť ovšem se nazpět bez krve vrátit

</section>

<section>

od boje s Automedontem. Ten k Diu se pomodliv otci,

</section>

<section>

silou a statnou myslí si naplnil útroby temné,

</section>

<section>

načež k Alkimedontu se ozval, věrnému druhu:

„Koňův, Alkimedonte, mi příliš daleko nedrž,

</section>

<section>

nýbrž ať frkají raděj hned za zády — nemyslím totiž,

</section>

<section>

že by se Priamův syn, rek Hektór, útoku zdržel,

</section>

<section>

dokud by nevstoupil na vůz těch koňů půvabné hřívy,

</section>

<section>

kopím oba nás nesklál a nezahnal achajské řady —

</section>

<section>

aneb naopak sám byl zabit v popředí boje.“

Pravil a vládyku Sparty i Aianty zavolal oba:

</section>

<section>

„Aianti, Danaů vůdci, a statný vládyko Sparty,

</section>

<section>

svěřte to mrtvé tělo teď mužům nejlepším ze všech,

</section>

<section>

ti ať stojí kol něho a řadám mužů se brání,

</section>

<section>

raděj však záhuby den nám živým odvrátit hleďte!

</section>

<section>

Zde totiž v slzné bitvě se na nás s prudkostí vrhli

</section>

<section>

s Aineiem Hektór sám, již ze všech jsou nejlepší Tróů.

Avšak tahleta věc jest ovšem v pravici boží:

</section>

<section>

mrštímť kopím i já, vždyť všecko je v Diově vůli.“

Řekl — pak napřáhl ruku a stinným oštěpem mrštiv,

</section>

<section>

ve štít veskrze stejný jím udeřil Aréta reka:

</section>

<section>

kopí nezdržel štít, skrz naskrz projelo ostří:

</section>

<section>

odspodu, opaskem z kůže, mu do břicha zarazil oštěp.

Jako když bujarý muž svou ostrou sekyrou v ruce

</section>

<section>

zadá polnímu býku, hned za rohy, do týla ránu,

</section>

<section>

veskrz protne mu sval, býk vyskočiv, svalí se mrtev,

</section>

<section>

podobně vyskočil on, pad’ naznak, a ve střevech jeho

</section>

<section>

ostrý oštěp se třásl a rázem mu klesaly údy.

Naproti Automedontu zas Hektór oštěpem mrštil;

</section>

<section>

on však hbitě se uhnul, jak ostří oštěpu zhlédl,

</section>

<section>

dopředu schýliv hlavu, a dlouhé ratiště za ním

</section>

<section>

v půdu se zarylo hrotem a horním oštěpu koncem

</section>

<section>

chvělo, a teprve pak moc nárazu znenáhla slábla.

A již byli by zblízka se mečem na sebe vrhli,

</section>

<section>

zatím však Aianti přišli a roztrhli zápasu chtivé,

</section>

<section>

kteří, když volal je druh, tam davem vojínů přišli.

Těchto se oba dva lekli a opět dozadu couvli,

</section>

<section>

Aineiás, rovněž Hektór i Chromios podobný bohům,

</section>

<section>

Áréta nechavše tam, jenž ležel, poraněn v život.

Chrabrý tu Achillův druh, jenž hbitý byl jako sám Arés,

</section>

<section>

svlékl mu krunýř s plecí a chlubná promluvil slova:

„Zajisté, aspoň trochu, jsem nad smrtí Patrokla svého

</section>

<section>

ulehčil zármutku srdce, ač horšího muže jsem zabil!“

Pravil a krvavou zbroj hned vložil do vozu svého,

sám pak vstupoval také, jsa krví potřísněn celý,

</section>

<section>

na nohou, na rukou svrchu, jak lev, když nažral se býka.

Opět hrozná seč kol Patrokla zuřila divě,

</section>

<section>

slzná, nesmírně prudká, vždyť Pallas budila zápas,

</section>

<section>

sestoupši s nebes výše. Zeus vidoucí v dálku ji poslal

</section>

<section>

podnítit Danaů voj, neb vůle se změnila jeho.

Jako když pestrou duhu nám lidem smrtelným s nebes

</section>

<section>

rozestře Zeus, syn Kronův, by znamením byla buď války,

</section>

<section>

nebo i bouřných časův a mrazivých, kteréžto lidem

</section>

<section>

v pracích na poli vadí a nadmíru sužují stáda —

</section>

<section>

nejinak v pestrý mrak svou postavu bohyně skryvši,

</section>

<section>

vstoupila v Achaiů zástup a nutkala každého muže.

Nejdříve k Átreovci se ozvala, budíc ho k boji,

</section>

<section>

k silnému vladaři Sparty, jenž právě byl Athéně nejblíž,

</section>

<section>

Foiníku nezdolným hlasem a postavou těla jsouc rovna:

„Najisto, Átreův synu, tě postihne výtka i hanba,

</section>

<section>

kdyby snad od rychlých psů měl věrný přítel a soudruh

</section>

<section>

statného Péléovce být vláčen pod hradbou trójskou.

Nuž, teď statně se drž, též lid svůj povzbuzuj všechen!“

Zase jí Átreův syn děl v odpověď, bojovník statný:

</section>

<section>

„Tatíčku, staroušku starý, ó Foiníku — kéž by mi Pallas

</section>

<section>

Athénská dodala síly a chránila útoku kopí —

</section>

<section>

potom bych — alespoň já — chtěl Patroklu k ochraně státi,

</section>

<section>

neboť druhova smrt mé duše se bolestně dotkla.

Hroznou však plamene sílu má Hektór, ustati nechce

</section>

<section>

v zuření oštěpem svým — syn Kronův dává mu slávu.“

Athénu jiskrných zraků ten výrok velice těšil,

</section>

<section>

ježto se nejdříve k ní byl ze všech pomodlil bohů,

</section>

<section>

pročež do jeho paží a do kolen vložila sílu,

</section>

<section>

také odvahu much v něm vzbudila, v útrobách jeho,

</section>

<section>

které, ač s lidských těl jsou plašeny stále a stále,

</section>

<section>

přec jen touží je píchnout, vždyť v lidské si libují krvi.

</section>

<section>

Také takovou smělost v něm vzbudila, v útrobách temných.

Ihned k Patroklu vstoupil a lesklým oštěpem mrštil.

Ve vojsku trójském byl Podés, jenž pocházel z Éetióna,

</section>

<section>

zámožný, zdatný muž, jejž Hektór nejvíce ctíval,

</section>

<section>

z lidu — bylť soudruh jeho a milý společník stolu.

Rusý Átreův syn jej kopím v opasek bodnuv,

</section>

<section>

když se byl na útěk dal — skrz naskrz hrotem ho prohnal.

</section>

<section>

Padl, až duněla země. Syn Átreův, vládyka Sparty,

</section>

<section>

mrtvolu z trójských řad v střed vlastních soudruhů vyrval.

Hektora Apollón Foibos zas povzbudil, přistoupiv zblízka,

</section>

<section>

Fainopu, z Ásia rodem, jsa podoben, který mu ze všech

</section>

<section>

hostí nejvíc byl milý a měl své v Abýdu sídlo.

</section>

<section>

Toho si podobu vzav, bůh Apollón svémocný pravil:

„Hektore, kdožpak ještě se z Achaiů poleká tebe?!

</section>

<section>

Kterak’s ty před Meneláem se poděsil, který přec dříve

</section>

<section>

malátný kopiník býval — teď před tebou mrtvolu vleče,

</section>

<section>

jediný sám! — Bylť od něho sklán tvůj důvěrný přítel,

</section>

<section>

Podés, syn Éetiónův, vždy v předních statečný řadách!“

Pravil, a v okamžik ten jej zastřelo zármutku mračno.

</section>

<section>

Vykročil z první řady, jsa oděn v jiskřivý krunýř.

Kronovec ve chvíli této vzal aigidu zdobenou střapci,

</section>

<section>

třpytnou, a v černý mrak kol dokola zahalil Ídu,

</section>

<section>

zablýskav hřímal strašně a pak svou aigidou zachvěl,

</section>

<section>

vítězství dávaje Tróům — však Achajce na útěk zahnal.

Nejprve Péneleós, muž Boióťan, počínal útěk,

</section>

<section>

raněn do plece kopím, jsa kupředu obrácen stále,

</section>

<section>

škrtem, povrchu jen — též kost mu jen povrchně škrábl

</section>

<section>

oštěp Púlydamantův, jenž ranil ho, přikročiv blízko.

Léita bodl zas Hektór a do ruky v zápěstí ranil,

</section>

<section>

rodem z Alektryona, a odňal mu bojovnou mysl.

Uprchl, pohlédnuv kol, vždyť neměl naděje v duši,

</section>

<section>

že by kdy s kopím v ruce zas válčil naproti Tróům.

Hektora krétský král svým kopím udeřil v krunýř,

</section>

<section>

v hruď blíž bradavky prsní, když Léita stíhati počal.

</section>

<section>

Prasklo však dlouhé kopí blíž násady. Hlasitě vzkřikli

</section>

<section>

Trójané.

</section>

<section>

                Ídomenéa chtěl kopím zasáhnout Hektór,

</section>

<section>

právě když na voze stál — jen maličko reka se chybil,

</section>

<section>

za to byl Koiranos sklán, druh Molova syna a vozka,

</section>

<section>

jenž byl z výstavné Lykty a k svému se přidružil vládci.

Po ránu krétský král sem z lodí prohnutých přišel,

</section>

<section>

pěšky, a vítězství velké by býval Trójanům zjednal,

</section>

<section>

kdyby mu nepřihnal v kvap druh Koiranos spřežení rychlé.

</section>

<section>

Jemu sic přišel k spáse a od něho zahnal den zhouby,

</section>

<section>

sám však života pozbyl, sklán Hektorem, záhubcem mužů:

</section>

<section>

bodl ho pod dáseň kopím, hned pod uchem, zuby mu všecky

</section>

<section>

vyrazil oštěpu hrot, jenž jazyk přeřízl v středu.

</section>

<section>

Rázem skácel se s vozu a opratě padly mu na zem.

Tyto pak Molův syn svou rukou milenou chopil,

</section>

<section>

sehnuv se po nich k zemi, a pravil k Ídomenéu:

„Švihej do koňů nyní, až k rychlým přijedeš lodím,

</section>

<section>

vždyť přec sám již vidíš, že vítězství není už při nás!“

</section>

<section>

Řekl, a krétský král hnal spřežení půvabné hřívy

</section>

<section>

k dutým achajským lodím, zlá bázeň v duši mu padla.

Nebylo spartskému králi ni Aiantu, chrabrému reku,

</section>

<section>

tajno, že Trójanům Zeus již plné vítězství dává.

</section>

<section>

Tehdáž Telamónovec se ozval, veliký Aiás:

„Ejhle, teď pozná i muž, jenž velmi je bláhové mysli,

</section>

<section>

že již Kronovec Zeus svou pomocí k Trójanům stojí:

</section>

<section>

žádná z trójských střel jim neselže, aťsi ji vyšle

</section>

<section>

statný či zbabělý muž, Zeus přece je řídí všecky,

</section>

<section>

nám však všem jen tak, jen naprázdno, padají na zem.

My tedy, třebas sami, si smysleme nejlepší radu,

</section>

<section>

jak bychom mrtvé tělo jim vyrvali, ale i sami

</section>

<section>

bychom se vrátili opět a druhům k radosti přišli,

</section>

<section>

kteří hledíce sem, jsou truchliví, neboť se bojí,

</section>

<section>

Hektór že záhubce mužů již stěží zadrží déle

</section>

<section>

nezdolné ruce a sílu a na černé lodi se vrhne.

Kéž by tu byl kýs druh, jenž chtěl by co nejdříve o tom

</section>

<section>

donést Achillu zvěst, vždyť, myslím, nezvěděl ani

</section>

<section>

dosavad smutnou zprávu, že milý soudruh mu zhynul.

</section>

<section>

Avšak není mi možno, bych takého z Achaiů spatřil:

</section>

<section>

hustý je zakrývá vzduch, jak vojíny samy, tak koně.

Vysvoboď, Zéve, náš otče, z té temnoty achajské syny,

</section>

<section>

učiň jasno a dejž, ať vidíme na vlastní oči —

</section>

<section>

v světle pak třeba nás znič, když takto se zlíbilo tobě!“

Volal a ronil slzy, a otec se smiloval nad ním:

</section>

<section>

vzduch hned rozptýlil hustý a temnou zaplašil mlhu —

</section>

<section>

zasvitla sluneční záře a celá se zjasnila bitva.

Tu tedy velký Aiás se ozval k Meneláovi:

</section>

<section>

„Pohlédni, Átreův synu, zda nevidíš, živený Diem,

</section>

<section>

zdali je dosavad živ syn Nestora, chrabrého reka,

</section>

<section>

potom ho ihned vyzvi, by statnému Achillu řekl,

</section>

<section>

rychle, že zhynul mu druh, jenž nejvíc milý mu býval.“

Pravil, a Átreův syn byl srozuměn, bojovník statný,

</section>

<section>

vykročil vpřed, jak nějaký lev, jenž od dvorce couvá,

</section>

<section>

když se již nadráždil dost jak psů, tak pastýřů stáda,

</section>

<section>

kteří dopustit nechtí, by tučnou krávu jim vyrval,

</section>

<section>

celou probdíce noc.

</section>

<section>

                                      Lev po mase velice dychtě,

</section>

<section>

útočí přec, však nesvede nic, vždyť přečetná dřevce

</section>

<section>

ze smělých pastýřů rukou se jenjen sypají na něj,

</section>

<section>

se svazky hořících loučí, jichž on, byť zuřiv, se děsí;

</section>

<section>

když pak vrátí se jitro, zas odejde, truchlivý v duši.

</section>

<section>

Tak se i s padlým druhem syn Átreův, bojovník statný,

</section>

<section>

loučil velice nerad, pln obavy, že by se mohli

</section>

<section>

Achajci na útěk dáti a Tróům jej za kořist nechat.

Pročež Molovu synu i Aiantům domlouval vřele:

</section>

<section>

„Aianti, Danaů vůdci, a Molův statečný synu,

</section>

<section>

nyní ať každý tu z vás jest pamětliv laskavé mysli

</section>

<section>

Patrokla nešťastného, jenž uměl ke všem být vlídný,

</section>

<section>

dokud byl živ — však krutá ho smrt teď stihla i osud!“

Rusý Átreův syn pak vykročil po těchto slovech,

</section>

<section>

kolem pátraje všude, jak orel, který má ze všech

</section>

<section>

nejbystřejší zrak, jak praví se, z nebeských ptáků,

</section>

<section>

jemuž, byť sebe byl výše, ni rychlý neujde zajíc,

</section>

<section>

přikrčen pod křovím hustým a listnatým, nýbrž se na něj

</section>

<section>

vrhne, jej bleskem lapne a rázem mu odejme život —

</section>

<section>

tak se ti točily tenkrát, ó vládyko živený Diem,

</section>

<section>

všude tvé zářící oči a hledaly, zdali by někde

</section>

<section>

naživě Nestorův syn byl spatřen v zástupech druhů.

Zhlédl ho za krátký čas, jak na levém bojiště křídle

</section>

<section>

dodává druhům ducha a všecky je vzněcuje k boji.

Rusý Átreův syn vtom přišel k němu a řekl:

</section>

<section>

„Sem pojď, Nestorův synu, bys uslyšel, živený Diem,

</section>

<section>

ode mne truchlivou věc, jež nikdy se neměla státi!

</section>

<section>

Jistě už sám, jak myslím, to vidíš na vlastní oči,

</section>

<section>

kterak pohromu bůh nám Danaům posílá velkou,

</section>

<section>

vítězství Trójanům dav.

</section>

<section>

                                              Jest nejlepší z Danaů zabit,

</section>

<section>

Patroklos sám — toť veliký stesk nám Achaiům nastal.

Běž však k achajským lodím a kvapně to Achillu řekni,

zdali by mrtvolu jeho co nejrychlej zachránil k lodi,

</section>

<section>

holou, poněvadž zbroj má Hektór jiskřící přilbou!“

Pravil a Nestorův syn byl poděšen, slyše tu zprávu:

</section>

<section>

ztratil na dlouhý čas svou řeč, pak slzami rázem

</section>

<section>

zalil se jinochu zrak, proud hlasu mu uvázl v hrdle.

Ale i tak přec rozkazu dbal, jejž od Meneláa

</section>

<section>

dostal: pustil se v běh, zbroj svěřil však hrdinskému

</section>

<section>

druhovi Láodokovi, jenž nablízku obracel koně.

Horké proléval slzy, jak nohy jej s bojiště nesly,

</section>

<section>

když tak truchlivou zvěst měl donést Achilleovi.

Ovšemže, Átreův synu, jsi nemínil, živený Diem,

</section>

<section>

druhům pomáhat v tísni, jimž odešel s bojiště právě

</section>

<section>

Nestorův syn, čímž veliký stesk všem Pylanům nastal,

</section>

<section>

zato však rekova bratra jim podnítil k ochraně státi,

</section>

<section>

sám však vrátil se k místu, kde hrdina Patroklos ležel.

Zakrátko k Aiantům přišel a ihned toto jim pravil:

</section>

<section>

„Jeho jsem poslal sice, by k hbitým doběhl lodím,

</section>

<section>

k Achillu rychlému v běhu, však naděje nemám, že tento

</section>

<section>

přišel by teď, byť velkou zášť měl k Hektoru v srdci.

</section>

<section>

Nemůžeť, nemaje zbroje, se pouštět s Trójany v zápas.

My tedy, třebas sami, si smysleme nejlepší radu,

</section>

<section>

jak bychom Patroklův trup jim vyrvali, ale i sami

</section>

<section>

z hlučných Trójanů řad své smrti a záhubě ušli!“

Na to zas Telamónovec děl v odpověď, veliký Aiás:

</section>

<section>

„Přeslavný Átreův synu, to všecko’s po pravdě řekl,

</section>

<section>

ty však a Molův syn jej zvedněte, na plece vložte,

</section>

<section>

rychle, a s bojiště pryč s ním prchejte, ale my oba,

</section>

<section>

za vámi budem se bít jak s Tróy, tak s Hektorem slavným,

</section>

<section>

majíce stejné jméno i statečnost, jako kdy jindy,

</section>

<section>

kdykoli, pospolu jsouce, jsme prudké čelili bitvě.“

Takto děl rek, hned se země trup v své náručí brali

</section>

<section>

do velmi velké výše.

</section>

<section>

                                       I křičelo zezadu mužstvo

</section>

<section>

trójské, jakmile zhlédlo, že Achajci zvedají tělo,

</section>

<section>

rovnou vrazili na ně, jak na kance lovečtí psové,

</section>

<section>

když byl poraněn kopím, a mladé předběhnou lovce;

</section>

<section>

ženou se nějakou chvíli a dychtí rozsápat kance,

</section>

<section>

když však, věře své síle, se kanec zas obrátí na ně,

</section>

<section>

rázem se otočí nazpět a každý se rozprchne jinam,

</section>

<section>

podobně nějakou chvíli je Trójané stíhali v davu,

</section>

<section>

prudce je bijíce meči a oštěpy o dvojím hrotu,

</section>

<section>

ale jak naproti nim dvé Aiantů stanulo čelem,

</section>

<section>

rázem zbledly jim tváře a žádný odvahy neměl

</section>

<section>

kupředu vyrazit z řady a zápasit o tělo dále.

Oni tak bez přestání tu mrtvolu s bojiště nesli

</section>

<section>

k dutým achajským lodím — a za nimi zuřila bitva,

</section>

<section>

divá jak plamene žár, jenž přikvačiv, spaluje město,

</section>

<section>

lidské, zdvihnuv se náhle, a obydlí řítí se na zem

</section>

<section>

v hrozné plamenů záři — a ječí v to zuřivý vítr,

</section>

<section>

rovněž takový ryk jak válečníků, tak koňů,

</section>

<section>

šíře se bez přestání, je provázel postupem chůze.

Tito jak tažní mezci, kdy s napětím mohutné síly

</section>

<section>

kráčejí skalnatou cestou a vlekou s úsilím s hory

</section>

<section>

velké lodní břevno či trám — v jich nitru tu duše

</section>

<section>

námahou spolu i potem se trudí v lopotné práci,

</section>

<section>

právě tak bez přestání tu mrtvolu nesli a vzadu

</section>

<section>

Aianti drželi útok, jak vodní zdržuje proudy

</section>

<section>

lesní výběžek horský, jenž daleko do pláně sahá,

</section>

<section>

který přívaly škodné, byť mocných, zdržuje toků,

</section>

<section>

rychle jim odráží proudy a potom je k rovině svádí,

</section>

<section>

odrazem — jejich nával ho nemůže prolomit silou —

</section>

<section>

podobně trójský shluk též Aianti dozadu tiskli,

</section>

<section>

stále. Ti za nimi hnali, a dva z nich nejvíce ze všech,

</section>

<section>

Aineiás z Anchísa rodem a statný hrdina Hektór.

Jako když kavek mračno neb špačkův ovzduším letíc,

</section>

<section>

najednou hlasitě vzkřikne, když uzří jestřába letět,

</section>

<section>

z dálky, jenž malým ptákům svým příchodem záhubu nese,

</section>

<section>

podobně před Aineiem i Hektorem Achajci jaří

</section>

<section>

prchali, hlasitě vzkřikli a zápas pustili z mysli.

Množství krásné zbroje kol dokola příkopu bylo

</section>

<section>

Danaův utíkajících, klid zbraní však nenastal ještě.

</section>
