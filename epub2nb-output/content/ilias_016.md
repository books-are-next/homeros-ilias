---
title: ZPĚV IX\.
contentType: poetry
---

<section>

### Poselství

</section>

<section>

Tak tam trójský lid byl na stráži — achajské mužstvo

</section>

<section>

zděšenost krušila zlá, jež provází přehrozný útěk.

</section>

<section>

Nesnesitelný bol všem vůdcům pronikal srdce.

Jako když rybnou tůň dvé větrů rozvlní někdy,

</section>

<section>

Zefyros totiž a Borrés, jež vanou ze země thrécké,

</section>

<section>

kdykoliv přikvapí náhle, a tmavá vlna se zdvíhá,

</section>

<section>

valem, a množství řas z vod mořských na souši vrhá,

</section>

<section>

takto i Danaů duch byl hrůzou pobouřen v prsou.

Velkým Átreův syn v svých prsou proniknut bolem,

</section>

<section>

héroldům zvučných hlasů dal rozkazy, táborem chodě,

</section>

<section>

svolat Danay v sněm — jen jménem, každého zvláště,

</section>

<section>

bez křiku — vládyka sám byl také obzvláště činný.

Truchliví sedali k schůzi.

</section>

<section>

             Tu vládyka achajských vojů,

</section>

<section>

vstávaje, ronil slzy jak pramen ztemnělé vody,

</section>

<section>

který se strmých skal svou temnou vylévá vodu.

</section>

<section>

Vládyka vzdychal z hloubi a mluvil k Argeiům takto:

„Poslyšte, přátelé milí, vy Danaů vůdci a rádci,

</section>

<section>

Kronovec, velký Zeus, v svou těžkou mě zapletl šalbu —

</section>

<section>

ukrutník — vždyť mi už dřív přec přislíbil, přikývnuv hlavou,

</section>

<section>

já že se vrátím z války, až hrazené Ílion zbořím;

</section>

<section>

teď si však záhubný klam zas vymysliv, dává mi pokyn,

</section>

<section>

abych se bez slávy vrátil, když množství lidu jsem ztratil.

Tak se to mocnému Diu as nejspíš zlíbilo v srdci,

</section>

<section>

který tolika měst již pobořil vysoké hradby,

</section>

<section>

ale i zboří ještě, vždyť moc má největší ze všech.

Pročež nyní se tím, jak poradím, spravujme všichni:

</section>

<section>

Prchněm na lodích domů a do milé otcovské země,

</section>

<section>

Ília širokých tříd již beztoho dobýti nelze!“

Pravil, i umlkli všichni, a mrtvé nastalo ticho…

</section>

<section>

Achajci dlouhý čas pak mlčeli, truchliví v srdci —

</section>

<section>

po chvíli Týdeův syn k nim promluvil, bojovník statný:

„Nejdřív, Átreův synu, tvé bláhové radě se opru,

</section>

<section>

jakož na sněmu, vládce, jsem oprávněn — ty se však nezlob!

</section>

<section>

Před tím mužnosti mé ses dotekl před Danaovci:

</section>

<section>

praviťs, že zbabělý jsem — prý bez síly — ale to všecko

</section>

<section>

vidí Achajci všichni, i mladí muži i starci.

</section>

<section>

_Tobě_ však jedno jen z dvou dal Zeus, syn lstivého Krona:

</section>

<section>

žezlem, pravda, ti dal být uctíván nad jiné všecky,

</section>

<section>

mužnosti — té ti však nedal, jež věru je největší přednost.

Bláhový, ty snad myslíš, že achajští synové vskutku

</section>

<section>

též tak zbabělí jsou, tak bez síly, jako jsi pravil?

Jestli však tolik tvůj duch jest roztoužen odejít domů,

</section>

<section>

jdi jen — cesta je volná — tvé lodi jsou poblíže moře,

</section>

<section>

které připluly kdys, tak četné, z Mykény s tebou —

</section>

<section>

lid však kadeří dlouhých tu zůstane, ostatní vojsko,

</section>

<section>

až bychom přec hrad trójský tu zbořili — ale ať třeba

</section>

<section>

prchnou s koráby domů a do milé otcovské země,

</section>

<section>

já však bojovat budu, a Sthenelos, až bychom našli

</section>

<section>

konec trójskému městu — vždyť s božskou vůlí jsme přišli!“

Řekl, a danajský lid k těm slovům hlasitě jásal,

</section>

<section>

s podivem slyše tu řeč, již mluvil statný ten jezdec.

Potom jezdec Nestór zas povstav, promluvil takto:

</section>

<section>

„Ovšemže, Týdeův synu, jsi ve válce nad jiné silný,

</section>

<section>

z druhů stejného věku i v radě ses osvědčil prvním —

</section>

<section>

žádný z Danaů všech tvé slovo ti pohanět nesmí,

</section>

<section>

ani ti vyvracet něco, leč hlavní jsi neřekl věci —

</section>

<section>

ovšem, dosud jsi mlád — mým synem mohl bys býti,

</section>

<section>

nejmladším po rodě svém — však přec tak rozumně mluvíš

</section>

<section>

ve středu achajských králů, vždyť promluvil’s patřičné slovo.

Pročež zase teď já, jenž věkem starší jsem tebe,

</section>

<section>

povím a proberu všecko, a zajisté nižádné z knížat

</section>

<section>

nezhrdne poradou mou — též sám náš přemocný vladař.

Bratrstva, práva i krbu se zříká takový člověk,

</section>

<section>

který by domácí svár měl v oblibě, nad jiné hrozný.

Teď už je černá noc — nuž poslechněm! Ať si však každý

</section>

<section>

připraví k večeři jídlo, pak každá ať skupina strážců

</section>

<section>

za zeď hradby si lehne, kde zející příkop se táhne.

Mládeži taký úkol bych navrhl.

</section>

<section>

             Ty ale potom,

</section>

<section>

vladaři, věci se chop, vždyť králem’s nejvznešenějším!

</section>

<section>

Připrav hostinu kmetům — toť slušno je, neslušno není;

</section>

<section>

vždyť tvůj stan jest vína ti pln, jež danajské lodi

</section>

<section>

po širé hladině mořské ti vozí z Thrékie denně,

</section>

<section>

všeho máš dost, čím hostí se host, vždyť mnohých jsi vládcem.

Když se jich množství sejde, tu můžeš řídit se oním,

</section>

<section>

nejlepší radu kdo dá, vždyť všem jest Achaiům třeba

</section>

<section>

vzácné rady a moudré — jest nepřítel poblíže lodí,

</section>

<section>

pále tu množství ohňů — kdo mohl by zplesati nad tím? —

</section>

<section>

neboť dnešní noc buď rozdrtí vojsko neb spasí.“

Oni ho slyšeli rádi a ochotně poslušni byli.

Potom veškeří strážci i se zbrojí s pospěchem vyšli:

</section>

<section>

vedeni od Thrasyméda, jenž pocházel z Nestora vládce,

</section>

<section>

jiní od Askalafa a Jalmena, od Afarea,

</section>

<section>

jiní od Déipyra a chrabrého Molova syna,

</section>

<section>

slavného od Lykoméda, jenž z Kreionta vládce se zrodil,

</section>

<section>

sedm to vůdců stráží, a s každým kráčelo po stu

</section>

<section>

statných zároveň junů, a dlouhá drželi kopí.

Jdouce pak, usedli tam, kdež příkopu střed byl a hradby,

</section>

<section>

tam pak vznítili oheň, a oddíly strojily jídlo.

Zatím Átreuv syn již přiváděl achajské kmety

</section>

<section>

ve svůj stan, kdež lahodný kvas jim předložit kázal.

Oni tu zdvíhali ruce a se stolu brali si jídla,

</section>

<section>

když pak žízeň a hlad již nadobro zahnali všichni,

</section>

<section>

nejprve moudrý kmet jim počal rozkládat návrh,

</section>

<section>

Nestór, který už dřív měl ze všech nejlepší rady.

Tento, muž moudré mysli, se ujal slova a pravil:

„Slavný Átreův synu, ty mocný vládyko mužstva,

</section>

<section>

u tebe řeč svou začnu, i dokončím, neboť jsi věru

</section>

<section>

mnohých národů pánem, a Kronovec propůjčil tobě

</section>

<section>

žezla i královských práv, bys lidem prospěšně radil,

</section>

<section>

proto bys _ty_ měl zvlášť jak mínění říci, tak slyšet,

</section>

<section>

také dovolit jiným, když někoho pobádá srdce,

</section>

<section>

aby tu mluvil v náš prospěch, pak rozhodneš, co má mít platnost.

Pročež řeknu to tak, jak nejlíp zdá se mi v srdci,

</section>

<section>

sotva si lepší kdo věc z vás vymyslí, nežli je tato,

</section>

<section>

již mám na mysli já — už dávno a také i nyní:

Pořád od doby té, cos dívčinu, potomku Diův,

</section>

<section>

Achillu, přes jeho hněv, dal ze stanu násilně vyvést —

</section>

<section>

nikterak s naší vůlí — vždyť já jsem tě snažně a vroucně

</section>

<section>

odvrátit od toho hleděl — ty hrdé však povoliv mysli,

</section>

<section>

rekovi největšímu, jejž poctili bohové sami,

</section>

<section>

poskvrnil’s čest — vždyť jeho máš dar —

</section>

<section>

             Však ještě i nyní

</section>

<section>

uvažme nějaký způsob, jak přec jen hrdinu opět

</section>

<section>

smíříme libými dary a získáme vlídnými slovy.“

K němu tu Átreův syn zas promluvil, vládyka mužstva:

</section>

<section>

„Nestore, není to lež, jak mé jsi tu vyčetl viny:

</section>

<section>

Chybil jsem já — toť vyznávám sám!

</section>

<section>

                         Jest nad četné vojsko

</section>

<section>

platen takový muž, jenž Diu se zalíbil v srdci,

</section>

<section>

jako teď Achilla poctil a pohubil achajské mužstvo.

</section>

<section>

Avšak když jsem už zbloudil a zhoubné povolil mysli,

</section>

<section>

opět to napravit hodlám a nesmírnou náhradu dáti.

Veškeré uprostřed vás teď vypočtu převzácné dary:

</section>

<section>

nových trojnoží sedm a deset talentů zlata,

</section>

<section>

dvacet lesklých kotlův a dvanáct mimoto koňů,

</section>

<section>

vítězných, velice silných, již v závodech získali ceny.

Dost by měl pozemních statků a nadbytek vzácného zlata

</section>

<section>

onen zajisté muž, jenž tolik jmění by nabyl,

</section>

<section>

kolik ti jednokopytní mi výher zjednali koně.

Dám mu i dívek sedm, jež vzácné umějí práce,

</section>

<section>

z Lesbu, jež vzal jsem si sám, když podmanil vzdělaný ostrov,

</section>

<section>

které nad rody žen svou krásou předčily velkou.

</section>

<section>

Tyto mu dám, pak dívčinu též, již tehdy jsem jemu

</section>

<section>

odňal, Brísovu dceru, a ztvrdím přísahou velkou,

</section>

<section>

že jsem k ní nevešel v lůžko a milostných styků s ní neměl,

</section>

<section>

jako to u lidí všech jest ve zvyku, u žen i mužů.

Tohleto všecko už teď bych daroval — ale až jednou

</section>

<section>

velký Priamův hrad nám bohové popřejí zbořit —

</section>

<section>

potom, až do města vnikne, ať bronzovým nádobím koráb

</section>

<section>

naplní, jakož i zlatým, až o kořist budem se dělit.

Sám též z dívek trójských si dvacet vybrati může,

</section>

<section>

které Heleně z Argu svou krásou nejvíc se blíží.

Jestliže v Achajské Argos pak přijdeme, v žírnou tu zemi,

</section>

<section>

může i zetěm mi býti, a ctěn být s Orestem stejně,

</section>

<section>

který, miláček srdce, mi vyrůstá v blahosti hojné.

Tré mám v paláci dcer, z nichž jedna je Ífianassa,

</section>

<section>

druhou mám Láodiku a třetí Chrýsothemistu;

</section>

<section>

kterou z těchto by chtěl, nechť za choť bez darů věnných

</section>

<section>

vezme si v Péleův dům — já přidám mu na usmířenou

</section>

<section>

darů, že nižádný muž jich tolik nepřidal dceři:

</section>

<section>

sedmero lidnatých měst mám úmysl darem mu dáti,

</section>

<section>

Enopu, Kardamylu a travou bohatou Híru,

</section>

<section>

dám mu i přesvaté Féry i Antheiu úrodných lučin,

</section>

<section>

Aipeiu, krásné město, a Pédasos bohatý révou.

</section>

<section>

Všecka jsou poblíž moře a sousedí s písečným Pylem.

Bohatí bravem i skotem v nich lidé obydlí mají,

</section>

<section>

kteří mnohými dary ho budou ctíti jak boha,

</section>

<section>

budou mu, jakožto králi, též hojné poplatky dávat.

To bych všecko mu splnil, když ustane od hněvu svého.

</section>

<section>

Ať si dá říci — jen Hádés se obměkčit nedá a smířit!

</section>

<section>

Proto i ze všech bohů je nejvíc protivný lidem.

Ať se mi natolik poddá, oč větším jsem nad něho králem,

</section>

<section>

oč též tvrditi mohu, že věkem nad něho předčím.“

Nestór, Gerénský jezdec, mu odvětil těmito slovy:

</section>

<section>

„Slavný Átreův synu, ty mocný vládyko mužstva,

</section>

<section>

nemožno pohanět dary, jež nabízíš Achillu vládci,

</section>

<section>

pročež zvolme si posly a pošlem je, aby co nejdřív

</section>

<section>

k Achillu Péléovci se vydali do stanu jeho —

</section>

<section>

nebo je vyhlídnu sám — však potom ať poslechnou všichni!

Foiníx, Diovi milý, buď nejdřív poselstva vůdcem,

</section>

<section>

potom veliký Aiás a Odysseus, hrdina slavný,

</section>

<section>

z héroldů Eurybatés a Hodios půjdou tam s nimi.

Přineste na ruce vody a pobožně umlknout kažte,

</section>

<section>

abychom vzývali Dia, zda chtěl by nám milostiv býti!“

Pravil, a návrh jeho se líbil knížatům všechněm.

</section>

<section>

Ihned sluhové statní jim nalili na ruce vody,

</section>

<section>

vína až po samý kraj pak jinoši v měsidla vlivše,

</section>

<section>

dali je po řadě všem, pak bohům ulili z číší.

Ale když ulili bohům a pili dle libosti srdce,

</section>

<section>

poslové, puzeni spěchem, šli ze stanu vládyky mužstva.

</section>

<section>

Nestór, Gerénský jezdec, jim důtklivě pokyny dával,

</section>

<section>

mrkaje na všecky živě, a nejvíc na Odysséa,

</section>

<section>

aby tam hrdinského zas udobřit hleděli reka.

Po břehu kráčeli posli — a hučící šumělo moře —

</section>

<section>

vroucně se modlíce v srdci, by Zemětřas chvějící zemí

</section>

<section>

popřál, by hrdé srdce se zdařilo v rekovi smířit.

Ke stanům vojínů jeho a k dutým korábům přišli.

Právě tam konej šil rek svou zvučnou formingou srdce,

</section>

<section>

úpravnou, velice krásnou, jež kobylku stříbrnou měla,

</section>

<section>

kterou si z kořisti vzal, když zbořil hrad Éetiónův.

</section>

<section>

Tou on konejšil srdce a zpíval hrdinství reků.

Patroklos příteli vstříc, sám jediný, seděl a mlčel:

</section>

<section>

čekalť, až Aiakův vnuk svou píseň hrdinskou skončí.

Zatím kráčeli dále, a slavný Odysseus v čele,

</section>

<section>

potom stanuli před ním — pln podivu vyskočil s místa

Achilleus, s formingou v ruce, vstav se židle, na které seděl.

</section>

<section>

Povstal Patroklos též, když viděl vládyky vcházet.

</section>

<section>

Achilleus, rychlý v běhu, je vítal vlídně a pravil:

</section>

<section>

„Vítám vás! Přátelé milí sem vcházejí! — Však je to dobře —

</section>

<section>

neboť jste ve hněvu mém všech Danaů milí mi nejvíc.“

Domluvil Achilleus slavný a vedl je do stanu svého,

</section>

<section>

aby si na křesla sedli a koberce nachové barvy;

</section>

<section>

hned pak k příteli svému se ozval, který byl blízko:

</section>

<section>

„Větší postavit hleď sem měsidlo, Menoitiovče,

</section>

<section>

silnější namíchej víno a připrav každému pohár,

</section>

<section>

vždyť to jsou nejdražší muži, co pod mou vstoupili střechu!“

Řekl, a Patroklos povstal, jsa poslušen přítele svého.

</section>

<section>

Sám vzal krájecí stůl, jejž postavil k paprskům ohně,

</section>

<section>

z tučné kozy a ovce pak na něj položil hřbety,

</section>

<section>

také z tučného vepře tam hřbet dal kypící sádlem.

</section>

<section>

Držel je vozataj jeho, sám Achilleus slavný je sekal,

</section>

<section>

potom je nadrobno krájel a na rožně nabodl kusy.

</section>

<section>

Patroklos podobný bohům zas nítil veliký oheň.

Když pak dohořel oheň a plamen docela klesl,

</section>

<section>

rozhrnul řeřavé uhlí a navrch rozložil rožně,

</section>

<section>

potom je s podstavců zdvihl a božskou posypal solí.

Když pak to upekl všecko a položil na desky masné,

</section>

<section>

Patroklos přinesl chléb, jejž po stole v košících krásných

</section>

<section>

mužům rozdělil všem, však maso zas Achilleus dělil.

Sedl si u druhé stěny a naproti božskému vládci,

</section>

<section>

rekovi Láertovci, a přítele Patrokla vyzval

</section>

<section>

bohům zapálit oběť. — Ten vrhal do ohně maso.

Oni tu zdvíhali ruce a se stolu brali si jídla;

</section>

<section>

když pak žízeň a hlad již nadobro zahnali všichni,

</section>

<section>

pokývl Foiníku Aiás.

</section>

<section>

             To postřehl Odysseus slavný,

</section>

<section>

vínem si naplnil číši a pozdravil Achilla takto:

„Achille můj, buď zdráv! Nám hostiny dělené stejně

</section>

<section>

nechybí u Átreovce, když hodujem ve stanu jeho,

</section>

<section>

nechybí u tebe též — jest před námi nadbytek jídla. —

</section>

<section>

Avšak nikoli k hodům, ač chutným, vede nás touha —

</section>

<section>

naopak, živený Diem, když vidíme nesmírnou zkázu,

</section>

<section>

trneme — jistoty není, zda záchrany dojdou, či zhynou

</section>

<section>

koráby palubou kryté, když _ty_ by ses neoděl v sílu.

</section>

<section>

Poblíž lodí a hradby si totiž rozbili tábor

</section>

<section>

Trójané, chrabří muži, a přeslavní spojenci jejich,

</section>

<section>

vznítivše plamenů roj v svém táboře. — Tvrdíť, že déle

</section>

<section>

nebudou prý už váhat a na černé lodi se vrhnou.

</section>

<section>

Napravo Kronovec Zeus jim znamení najevo dává,

</section>

<section>

blýskaje.

</section>

<section>

             Hrdina Hektór pak velkou se nadýmá silou,

</section>

<section>

strašným způsobem zuří, pln důvěry v Kronovce Dia,

</section>

<section>

nedbaje lidí ni bohů, a divá ho posedla vzteklost:

</section>

<section>

žádá si, aby co nejdřív se jasná zjevila Zora,

</section>

<section>

hroze, že u lodí všech nám zuráží vrcholky hlavic,

</section>

<section>

v ruch pak hltavý žár prý zanítí — okolo lodí

</section>

<section>

všechen prý pobije lid, jenž dýmem děsit se bude.

Já tedy hrozný strach mám na duši, že mu ty hrozby

</section>

<section>

bohové vyplní všecky, a nám je tu souzeno zhynout,

</section>

<section>

od Arga, pastviště koní, tak daleko, v planině trójské!

</section>

<section>

Proto již konečně povstaň, ač míníš-li achajské syny

</section>

<section>

zachránit, třebas pozdě, tak týrané, ze vřavy Tróů!

Neboť pozděj i sám bys litoval — není však možno,

</section>

<section>

až se už neštěstí stane, je odčinit. —

</section>

<section>

             Proto radš dříve

</section>

<section>

uvaž, jak záhuby den nám Achaiům odvrátit hodláš!

Tobě přec otec Péleus, můj rozmilý, na srdce kladl

</section>

<section>

v den, když z rodné Fthíe tě posílal k vladaři Mykén:

‚Vítězství, milý synu, ti dojista Athéné s Hérou

</section>

<section>

dají, budou-li chtít, však ty hleď divoké srdce

</section>

<section>

krotit ve hrudi své, vždyť vlídnost mnohem je lepší!

</section>

<section>

Po každé zlostrůjný svár hleď potlačit, aby tě spíše

</section>

<section>

Achajci mívali v úctě, i mladí muži i starci!‘

</section>

<section>

Takto ti radil ten kmet — Ty’s zapomněl!

</section>

<section>

             Ale i nyní

</section>

<section>

ustaň a trýznivý hněv hleď zapudit — důstojné dary

</section>

<section>

nabízí vládyka mužstva, když ustaneš od hněvu svého.

</section>

<section>

Poslyš, je-li ti libo, a já ti tu vypočíst hodlám,

</section>

<section>

kolik Danaů král v svém stanu ti přislíbil darů:

</section>

<section>

nových trojnoží sedm a deset talentů zlata,

</section>

<section>

dvacet lesklých kotlův a dvanáct mimoto koňů,

</section>

<section>

vítězných, velice silných, již v závodech získali ceny.

Dost by měl pozemních statkův a nadbytek vzácného zlata

</section>

<section>

onen zajisté muž, jenž tolik jmění by nabyl,

</section>

<section>

kolik ti jednokopytní mu výher zjednali koně.

Dá ti i dívek sedm, jež vzácné umějí práce,

</section>

<section>

z Lesbu, jež vybral si sám, když vzdělaný podmanil’s ostrov,

</section>

<section>

které nad rody žen svou krásou předčily velkou.

</section>

<section>

Tyto ti dá, pak dívčinu též, již tehdy ti vládce

</section>

<section>

odňal, Brísovu dceru, a ztvrdí přísahou velkou,

</section>

<section>

že k ní nevešel v lůžko a milostných styků s ní neměl,

</section>

<section>

jako to ve zvyku jest, ó vladaři, u žen i mužů.

Tohleto všecko už teď by ti daroval — ale až jednou

</section>

<section>

velký Priamův hrad nám bohové popřejí zbořit —

</section>

<section>

potom, až do města vnikneš, máš bronzovým nádobím koráb

</section>

<section>

naplnit, jakož i zlatým, až o kořist budem se dělit.

Sám též z dívek trójských si dvacet vybrati můžeš,

</section>

<section>

které Heleně z Argu svou krásou nejvíc se blíží.

Ale až v Achajské Argos pak přijdeme, v žírnou tu zemi,

</section>

<section>

můžeš i zetěm mu býti, a ctěn být s Orestem stejně,

</section>

<section>

který, miláček srdce, mu vyrůstá v blahosti hojné.

</section>

<section>

Tré má v paláci dcer, z nichž jedna je Ífianassa,

</section>

<section>

druhou má Láodiku a třetí Chrýsothemistu.

</section>

<section>

Kterou z těchto bys chtěl, máš za choť bez darů věnných

</section>

<section>

vzíti si v Péleův dům — on přidá ti na usmířenou

</section>

<section>

darů, že nižádný muž jich tolik nepřidal dceři:

</section>

<section>

sedmero lidnatých měst má úmysl darem ti dáti,

</section>

<section>

Enopu, Kardamylu a travou bohatou Híru,

</section>

<section>

dá ti i přesvaté Féry i Antheiu úrodných lučin,

</section>

<section>

Aipeiu, krásné město, a Pédasos bohatý révou.

</section>

<section>

Všecka jsou poblíž moře a sousedí s písečným Pylem.

Bohatí bravem i skotem v nich lidé obydlí mají,

</section>

<section>

kteří mnohými dary tě budou ctíti jak boha,

</section>

<section>

budou ti, jakožto králi, též hojné poplatky dávat.

Toto by všecko ti splnil, když ustaneš od hněvu svého. —

</section>

<section>

— — —

Pakliže Átreovce sis příliš zprotivil v srdci,

</section>

<section>

jeho i se všemi dary — nuž s ostatním achajským mužstvem,

</section>

<section>

týraným v táboře svém, měj soucit! — Oni jak boha

</section>

<section>

budou tě ctít — tím velikou čest bys ve vojsku získal.

</section>

<section>

— — —

Teď bys i Hektora sklál, jenž velmi by blízko ti přišel,

</section>

<section>

zhoubné vzteklosti pln — vždyť žádný není prý jemu

</section>

<section>

roven z Achaiů všech, jež lodi sem přivezly kdysi!“

Achilleus rychlý v běhu mu odvětil těmito slovy:

</section>

<section>

„Zchytralý Odyssée, ty z Láerta potomku Diův,

</section>

<section>

potřeba jest, bych mínění své vám do očí řekl,

</section>

<section>

jak si je myslím vskutku — a jak se i dojista splní,

</section>

<section>

už mi tu neškemrejte, druh za druhem, sedíce u mne,

</section>

<section>

vždyť jak Hádova brána se taký člověk mi hnusí,

</section>

<section>

který jiného cos má na mysli, jiné však mluví!

</section>

<section>

Pročež řeknu to tak, jak nejlíp zdá se mi v srdci:

Ani mne vládyka mužstva, syn Átreův, nezíská asi,

</section>

<section>

ani též Danajci druzí — vždyť nebylo patrně díků

</section>

<section>

za to, že s odpůrcem lítým jsem válčil stále a stále.

Stejný tu každý má díl, ať válčí stále či sedí,

</section>

<section>

stejnou dostává čest jak zbabělý člověk, tak statný. — —

</section>

<section>

Zahyne nečinný muž jak člověk velikých činů! — —

Copak nyní mám z toho, že v duši jsem trampoty snášel,

</section>

<section>

když jsem vydával všanc svůj vlastní ve válce život!?

Jako když přináší pták svým malým holátkům pokrm,

</section>

<section>

kdykoli sežene něco, ač sám jest hladový přitom,

</section>

<section>

podobně já tak přemnohou noc jsem bez spánku probděl,

</section>

<section>

den pak stále a stále jsem trávil v krvavých bitvách,

</section>

<section>

zápasy sváděje s muži — bych _jim_ jen milenky sháněl.

</section>

<section>

— — —

Dvanácte lidských měst jsem zbořil, na lodích připluv,

</section>

<section>

pěšky pak jedenáct jiných — zde v Tróadě, hrudnaté zemi,

</section>

<section>

z těchto pak všechněch měst jsem poklady četné a vzácné

</section>

<section>

zabral a přinášel všecky, a po každé odevzdal králi,

</section>

<section>

„Átreovci“ — a tento — jsa u rychlých korábů vzadu,

</section>

<section>

přijav je, rozdal jich málo, však za to si nechával mnohé. —

</section>

<section>

Dával četné dary i králům i náčelníkům — —

</section>

<section>

tito je v bezpečí mají — mně samému z Achaiů všechněch

</section>

<section>

odňal a má mou milenou choť!! — —

</section>

<section>

             Nechť s touto se v lásce

</section>

<section>

kochá jen dál!! — —

</section>

<section>

— — —

</section>

<section>

             Nač zápasy vést má s národem trójským

</section>

<section>

argejský lid? Proč shromáždil voj? — Proč k Tróji ho vedl

</section>

<section>

Átreův syn? — Zdaž nebyl ten čin jen Heleně kvůli?

</section>

<section>

Či snad jen Átreovcům jsou manželky smrtelných lidí

</section>

<section>

milé? — Vždyť každý muž, jenž řádným a rozumným slove,

</section>

<section>

manželku svou má v lásce a na péči — tak jsem i já ji

</section>

<section>

míval ze srdce rád — byť kopím dobyta byla. — —

Teď, když vyrval mi dar z mé pravice, zklamal mě trpce,

</section>

<section>

ať mne jen s pokojem nechá, mne nezklame, já ho znám dobře!!

</section>

<section>

— — —

Ale jen, Láertův synu, ať s tebou a druhými králi

</section>

<section>

zkouší, jak planoucí žár vám odvrátí od lodí rychlých!! — —

Vždyť přec už tolik toho si beze mne pořídil pracně. — —

</section>

<section>

Dokonce postavil hradbu a při ní vykopal příkop,

</section>

<section>

veliký, značné šířky, a na kraji natloukl kolů!

</section>

<section>

Avšak nemůže přec tlak Hektora, záhubce mužů,

</section>

<section>

zadržet! — — —

</section>

<section>

             Pokavad já jsem vespolek s Achajci válčil,

</section>

<section>

Hektór odvahy neměl, by bojoval opodál hradeb,

</section>

<section>

než jen ke Skajské bráně, a nanejvýš vycházel k dubu —

</section>

<section>

tam kdys čekal mě sám, však jenjen že unikl zhoubě!!

</section>

<section>

— — —

Teď když nemám už chuť, bych válčil s Hektorem slavným,

</section>

<section>

Dia i druhé bohy hned za jitra obětí poctím,

</section>

<section>

dobře si zásobím lodi a potom je na moře stáhnu.

</section>

<section>

Uzříš, budeš-li chtíti, a jestli ti záleží na tom,

</section>

<section>

na rybném Helléspontu mé koráby s úsvitem plouti,

</section>

<section>

uvidíš lodníky mé, jak horlivě mávají vesly.

</section>

<section>

Jestliže Zemětřas slavný mi šťastné dopřeje plavby,

</section>

<section>

mohl bych třetí už den být ve Fthíi, hrudnaté zemi.

Tam mám velice mnoho, co nechal jsem, když jsem plul k Tróji,

</section>

<section>

odtud pak vezu si dost jak rudé mědi, tak zlata,

</section>

<section>

dívčiny s krásnými pásy a také železo sivé,

</section>

<section>

vesměs, čeho jsem nabyl — však dar — ten zpupně mi odňal

</section>

<section>

vladař v přemoci své, ač sám mi ho za podíl přiřkl,

</section>

<section>

Átreův syn!! — — —

</section>

<section>

— — —

</section>

<section>

             Jen všecko mu vyřiďte, jak vám to velím!

</section>

<section>

veřejně, aby i druzí se zjitřili Achajci na něj,

</section>

<section>

jestliže úmysl má zas někoho z Danaů podvést —

</section>

<section>

pláštěm vždycky mu jest jen nestoudnost — mně by snad přece

</section>

<section>

pohledět v tvář, ač drzý to pes, již smělosti neměl!!

</section>

<section>

— — —

Nyní mi skončena jest s ním porada — neřkuli skutek,

</section>

<section>

neboť už jednou mě zklamal, a urazil, že mě už příště

</section>

<section>

nezklame lstí! — Ať na tom má dost — ať s klidem jen táhne,

</section>

<section>

neboť všemocný Zeus jej rozvahy nadobro zbavil!!

</section>

<section>

— — —

Hnusny jsou jeho mi dary — a já si jich nevážím za zblo,

</section>

<section>

kdyby i desetkrát tolik, a dvacetkrát, nabídl darů,

</section>

<section>

všecko, co má již nyní, a odjinud nabude ještě,

</section>

<section>

všecko, co do Orchomenu kdy přichází, v aigyptské Théby —

</section>

<section>

v město, kde po domech všech jest pokladů složeno nejvíc,

</section>

<section>

které mají sto bran, skrz každou vyjíždí bránu

</section>

<section>

do boje na dvě stě mužů i se svými koňmi a vozy.

Kdyby i tolik mi dával, co v světě je písku a prachu,

</section>

<section>

přece by vládyka mužstva ni tak mé nesmířil srdce,

</section>

<section>

leda by za hanu mou, tak trýznivou, odpykal zcela! —

Dceru pak Agamemnona si nevezmu, Átreovce,

</section>

<section>

kdyby i s Afrodítou se o krásu svářiti mohla,

</section>

<section>

Athéně jiskrných zraků se rovnala pracemi svými,

</section>

<section>

přec bych ni tak jí nechtěl! —

</section>

<section>

             Ať jiného z Achaiů zvolí,

</section>

<section>

jenž by se hodil mu spíše a králem byl by mu větším! —

Budou-li bozi mne chránit a do svého domova přijdu,

</section>

<section>

tam pak Péleus mi sám, můj otec, vyhledá ženu:

</section>

<section>

dost jest achajských žen, jak v Helladě všude, tak Fthíi,

</section>

<section>

dcery to velmožů předních, již měst jsou ochranou mocnou —

</section>

<section>

kterou z těchto bych chtěl, svou ženou si učiním milou.

</section>

<section>

Po tom mužný můj duch již dlouhou je roztoužen dobu,

</section>

<section>

řádnou dívku si vzít v svém domově za ženu vhodnou,

</section>

<section>

ze svých těšit se statků, jichž Péleus stařec mi dobyl.

</section>

<section>

— — —

Nestojí za můj život ni poklady, kolik jich kdysi

</section>

<section>

v Íliu bývalo prý, v tom krásném lidnatém městě,

</section>

<section>

dřív, když ještě byl mír — než synové achajští přišli,

</section>

<section>

ani co kamenný práh má pokladů Střelčího boha,

</section>

<section>

Apollóna to Foiba, v svých prostorách v skalnaté Pýthě.

Lupem nabýti možná, jak krav, tak tučného bravu,

</section>

<section>

získat i trojnože možná, i rusé komoňů hlavy —

</section>

<section>

jedině lidský život ni lapit nelze ni chytit,

</section>

<section>

aby se navrátil zas, jak vystoupí z ohrady zubů.

Thetis třpytivých nohou mi říkává, bohyně matka,

</section>

<section>

dvojí že přivede los můj život k hodině smrti:

</section>

<section>

jestliže zůstanu tady a budu kol Ília válčit,

</section>

<section>

konec je návratu mému, však nezměrné nabudu slávy,

</section>

<section>

pakliže odejdu domů a do milé otcovské země,

</section>

<section>

konec je vzácné slávě, však za to mi trvati bude

</section>

<section>

život po dlouhý čas — má smrt pak nepřijde záhy.

</section>

<section>

— — —

Avšak také bych radil, by ostatní Achajci všichni

</section>

<section>

domů odpluli zpět — vždyť sotva už uzříte asi

</section>

<section>

strmého Ília pád, když Kronovec vidoucí v dálku

</section>

<section>

nad ním pravici vztáhl a Trójan zas smělosti nabyl!

Vy však vraťte se nyní a danajským velmožům předním

</section>

<section>

odpověď povězte mou — vždyť toto jest výsadou rádců —

</section>

<section>

aby si jiný plán jen smyslili — o něco lepší —

</section>

<section>

který by achajské mužstvo a lodi jim zachránit mohl

</section>

<section>

v jejich táboře lodním — vždyť tento se provésti nedá,

</section>

<section>

který si smyslili teď, když já byl popuzen k hněvu.

</section>

<section>

Foiníx ať zůstane s námi a ve staně k spánku si lehne,

</section>

<section>

může i na lodích mých plout se mnou do milé vlasti

</section>

<section>

s úsvitem, bude-li chtít, však násilím nechci ho vléci.“

Pravil, i umlkli všichni, a mrtvé nastalo ticho,

</section>

<section>

s podivem slyšíce řeč, vždyť zamítl s důrazem velkým.

Foiníx, starý ten jezdec, mu po chvíli odvětil takto;

</section>

<section>

slzy mu vytryskly z očí, mělť velkou o lodi bázeň:

</section>

<section>

„Jestliže opravdu již máš na mysli, Achille slavný,

</section>

<section>

návrat, a od lodí nám již žádným způsobem nechceš

</section>

<section>

odvrátit zhoubný žár, když hněv tak v srdce ti padl,

</section>

<section>

jak bych tu bez tebe já moh‘ zůstati, milený synu,

</section>

<section>

sám — kmet jezdec Péleus mě poslal do Tróje s tebou,

</section>

<section>

v den, když z rodné Fthíe tě posílal k vladaři Mykén,

</section>

<section>

mladého, dokavad ještě byl’s nezkušen společné války,

</section>

<section>

nezkušen byl’s též v radě, v níž muži se proslavit mohou.

</section>

<section>

Proto mě poslal s tebou, bych učil tě tomuhle všemu,

</section>

<section>

bys byl výmluvný v slovech a s důrazem prováděl skutky.

</section>

<section>

Proto bych za nic nechtěl tu bez tebe, milený synu,

</section>

<section>

samoten být, byť třeba sám bůh chtěl přípověď dáti,

</section>

<section>

že zas kvetoucím mládcem mě učiní, shladě mé stáří —

</section>

<section>

jako když z Hellady tenkrát, kde krásné ženy se rodí,

</section>

<section>

prchal jsem otcovu lání.

</section>

<section>

             Ten velmi se rozlítil na mne,

</section>

<section>

Amyntór, Ormenův syn, skrz milenku kadeří lepých.

K té on jevíval lásku a vlastní si nevážil ženy,

</section>

<section>

milé to mateře mé, jež pořád mě prosila snažně,

</section>

<section>

bych šel k milence dříve, by nechuť pojala k starci.

</section>

<section>

Já jí to učinil kvůli, však otec se domysliv toho,

</section>

<section>

počal strašně mi klnout a hrozné Lítice volat:

</section>

<section>

nikdy ať milé dítě mu na jeho kolena není

</section>

<section>

vloženo, zrozené ze mne — a bohové prokletí toto

</section>

<section>

přijali: podzemský Zeus, s ním hrozná Persefoneia.

Tehdy jsem úmysl jal, jej mečem zabíti ostrým,

</section>

<section>

hněv ten některý bůh však potlačil, který mi v srdce

</section>

<section>

vštípil pomluvu lidu a četné potupy lidské,

</section>

<section>

aby mne otcovým vrahem pak národ danajský nezval.

Tehdy již duch můj v hrudi se nedal naprosto zdržet,

</section>

<section>

abych v paláci dlel, když hněvem byl zachvácen otec.

</section>

<section>

Mnozí přátelé moji a příbuzní byli sic se mnou,

</section>

<section>

všichni mne prosili vroucně a zdržet hleděli doma:

</section>

<section>

přemnohé tučné ovce a lesklé loudavé krávy

</section>

<section>

kláli, a četné vepře, již bílým kypěli sádlem,

</section>

<section>

na oheň Héfaistův kladli, by štětiny ožehl s těla,

</section>

<section>

také přemnoho vína se ze sudů kmetových pilo.

Po celých devět nocí mi po boku trávili stále,

</section>

<section>

střídavě konali hlídky, a nikdy jim nezhasly ohně:

</section>

<section>

jeden v podsíni dvora, jenž celý byl ohrazen pevně,

</section>

<section>

před vchodem ložnice mé plál druhý, v předsíni domu.

Když však temná noc, již desátá, konečně přišla,

</section>

<section>

tehdáž k ložnici vchod jsem vylomil, přilehlý těsně,

</section>

<section>

z komnaty ven jsem vyšel a přeskočil ohradu dvora,

</section>

<section>

snadno se mužům strážcům i ženám služebným ukryv.

Helladou, rovinnou zemí, pak prchaje dále a dále,

</section>

<section>

do Fthíe, hrudnaté země, jsem přišel, matky to bravu.

Péleus byl země té král — ten přijav mě s ochotou velkou,

</section>

<section>

vřelou mě zahrnul láskou — jak syn jest milován otcem,

</section>

<section>

jediný, miláček srdce, a dědic velikých statků.

</section>

<section>

Dal mi též velké jmění a množství lidu mi přidal.

</section>

<section>

Na samých hranicích Fthíe jsem bydlíval, Dolopům vládna.

Tebe jsem vychoval v reka, ó Achille, rovného bohům,

</section>

<section>

maje tě ze srdce rád, vždyť nikdy’s nechtíval s jiným

</section>

<section>

na hody jít, též v komnatě sám ses nechtíval najíst,

</section>

<section>

až jsem tě konečně já vzal na svá kolena vlastní,

</section>

<section>

pokrájel, podal ti jídlo a číšku ti přidržel s vínem:

Často’s mi na prsou mých též celé poblinkal roucho,

</section>

<section>

vínem prskaje z úst v svém nemilém rozmaru dětském.

Mnoho tak pro tebe já jsem vytrpěl, mnoho jsem zkusil,

</section>

<section>

s úmyslem, když již božstvo mi vlastních nedalo dětí,

</section>

<section>

abych tak aspoň tebe, ó Achille podobný bohům,

</section>

<section>

synem si učinil svým, bys bídné zhouby mě zbavil.

Ukroť hrdou svou mysl, ó Achille, nemůžeš přece

</section>

<section>

srdce své bez citu mít! — Též bozi se uprosit dají,

</section>

<section>

jichž přec mnohem je větší i hodnost i síla i zdatnost —

</section>

<section>

přec však modlitbou milou a obětmi zápalnými,

</section>

<section>

kadidlem vonným a vínem je k milosti nakloní lidé,

</section>

<section>

prosíce jich, když nějaký blud neb přestupek spáší.

Vždyť jsou i bohyně Prosby, jež velkého Dia jsou dcery,

</section>

<section>

chromé, svraskalých tváří, a očima hledící stranou,

</section>

<section>

které, starostí plny, se belhají za Bludem vždycky.

</section>

<section>

Blud však je rovných nohou a mohutný — proto je snadno

</section>

<section>

o mnoho předhoní všecky a nejdřív po celé zemi

</section>

<section>

zmámí veškeren lid — pak Prosby to spraviti hledí.

Kdokoliv uctivý jest, když Diovy dcery se blíží,

</section>

<section>

tomu jsou prospěšny také a slyší žádosti jeho,

</section>

<section>

kdo však zamítne Prosby, ba dá jim surově výhost,

</section>

<section>

ihned spěchají k Diu a prosí ho, Kronova syna,

</section>

<section>

aby mu Blud byl druhem a škodou za vinu pykal.

Pročež, ó Achille můj, též _ty_ vzdej Diovým dcerám

</section>

<section>

čest, jež zkonejší cit též jiných hrdinů chrabrých! — — —

</section>

<section>

— — —

Kdyby ti nedával dary a propříště neslíbil jiných

</section>

<section>

Átreův syn — než zavilý hněv chtěl podržet dále,

</section>

<section>

já bych tě neměl k tomu, bys odložil hněv svůj a kvapil

</section>

<section>

Argeiům na pomoc jít, již prahnou po tobě touhou —  —

</section>

<section>

takhle však mnoho ti dává, hned na místě, slibuje jiné,

</section>

<section>

muže, již nejlepší jsou, sem posílá, odprosit tebe,

</section>

<section>

které z achajských vojsk byl vyvolil, tito jsou tobě

</section>

<section>

samému obzvlášť milí — jich proseb a příchodu nesmíš

</section>

<section>

zlehčit — nynější hněv mít za zlé ovšem ti nelze! — — —

</section>

<section>

— — —

</section>

<section>

Takto jsme slyšeli zvěst též o slavných hrdinách dávných:

</section>

<section>

kdykoli některý z nich byl zavilým napaden hněvem,

</section>

<section>

dali se smířit dary a přemluvit vlídnými slovy!

V mysli mám příběh tento, již oddávna, nikoli nově,

</section>

<section>

kterak se stal. Ten přátelé vám teď vyprávět hodlám:

Aitólů, statných v boji, a Kúrétů válka se vedla

</section>

<section>

u Kalydónských hradeb a jeden druhého vraždil;

</section>

<section>

bránilť aitólský lid svůj Kalydón, rozkošné město,

</section>

<section>

Kúréti touhou pláli jej z kořen vyvrátit válkou:

Artemis se zlatým trůnem jim totiž poslala zhoubu,

</section>

<section>

z hněvu, že oběť za žně jí nevzdal v záhybu sadu

</section>

<section>

Oineus: ostatní božstva si chutnala na hekatombách,

</section>

<section>

jí ale oběti nevzdal, ač velkého Dia je dcera —

</section>

<section>

zapomněl — či snad nedbal — a velmi tím na mysli zbloudil. —

Poslala plná hněvu — rod Diův — střelkyně šípů,

</section>

<section>

kance jim štětinatého a divého, bělostných zubů:

</section>

<section>

po zvyku bezčetných škod tam napáchal v králových polích,

</section>

<section>

množství vysokých kmenů mu na zem vyvrátil z půdy,

</section>

<section>

zcela, i s kořeny jejich, a s hojným ovocným květem.

Konečně od Meleagra byl usmrcen, Oinéovce,

</section>

<section>

který z okolních měst tam svolal lovce i se psy,

</section>

<section>

četné — nebyloť možná jej zabít se skrovným počtem,

</section>

<section>

takový byl, vždyť četný už lid v žár hranice vrhl.

Artemis vádu a křik v nich vzbudila o tělo kance,

</section>

<section>

o jeho hlavu a hřbet, jenž spoustou štětin se ježil.

</section>

<section>

Aitólům, zmužilým v boji, pak nastala s Kúréty válka:

Dokud bojovný rek byl ve válce z Oineia vzešlý,

</section>

<section>

Kúrétům přinášel boj jen nezdary: nemohliť ani

</section>

<section>

meškat před městskou zdí, ač počtem velice četní —

</section>

<section>

ale když později hněv v něm zahořel, jakým i jiní

</section>

<section>

mužové vzkypí v srdci, byť jinak rozumní byli —

</section>

<section>

tehdy rek na Althaiu jsa rozezlen, milenou matku,

</section>

<section>

prodléval u Kleopatry, své řádné manželky krásné. —

Marpéssa kotníků krásných ji zrodila, Euénovna,

</section>

<section>

Ídovi, který tehdáž jsa ze všech největší silák,

</section>

<section>

dokonce odvahu měl svým velkým namířit lukem

</section>

<section>

pro choť kotníků krásných i naproti Foibovi vládci.

</section>

<section>

Tehdáž v paláci svém jak vznešená matka, tak otec

</section>

<section>

příjmením Alkyonou ji zvávali, poněvadž totiž

</section>

<section>

trvale plakala máť, los žalného ledňáčka majíc,

</section>

<section>

když ji byl uchvátil bůh, sám Apollón, svémocný Foibos.

</section>

<section>

U té prodléval tenkrát, a hněv jej trýznivý trávil;

</section>

<section>

kletbou mateře své byv rozhněván, poněvadž pro smrt

</section>

<section>

bratrovu truchlila hrozně a k bohům se modlila vroucně:

</section>

<section>

do země, dárkyně plodů, tu bušila rukama prudce,

</section>

<section>

volala mocného Háda a hroznou Persefoneiu,

</section>

<section>

sedíc na zemi klečmo — a slzy jí máčely ňadra: —

</section>

<section>

aby mu seslali smrt. — Hlas slyšela v Erebu temném

</section>

<section>

Erínýs chodící v temnu a tvrdé mající srdce.

Kúrétů vřava a ryk kol brány se rozléhal záhy,

</section>

<section>

od prudkých do hradeb ran. —

</section>

<section>

                  Jej prosili královi rádci

</section>

<section>

aitólští — bohů kněze mu poslali nejpřednější,

</section>

<section>

aby je zachránit vyšel, a dar mu též nabídli velký:

</section>

<section>

půdu kde nejžírnější měl Kalydón, rozkošné město,

</section>

<section>

z té, jak vybídli jej, směl nejhezčí úděl si vybrat,

</section>

<section>

padesát jiter půdy — půl pozemku k pěstění révy,

</section>

<section>

polovic ornice prosté si z roviny oddělit mohl. —

Prosil za slitování kmet Oineus, starý ten jezdec,

</section>

<section>

v paláci s vysokým krytem, až na prahu obydlí stoje,

</section>

<section>

na dveře zavřené bušil a pro všecko na světě prosil,

</section>

<section>

prosily za slitování i rodné sestry, ba také

</section>

<section>

vznešená máť — tím spíš jí odpíral, prosili vroucně

</section>

<section>

druzi, již nejvíc milí a vzácní mu bývali ze všech —

</section>

<section>

avšak přece ni takto mu srdcem nemohli pohnout.

Až když na jeho dům již husté padaly rány,

</section>

<section>

Kúréti zlézali hradby a zapálit chtěli už město,

</section>

<section>

tehdy už konečně jej též manželka se skvostným pásem

</section>

<section>

prosila s hořekováním a všecky mu vypočtla strasti,

</section>

<section>

které stíhají lid, když jeho je dobyto města:

</section>

<section>

jak jsou mužové kláni, jak oheň spaluje domy,

</section>

<section>

ženy jak, štíhlé v pase, i s dítkami cizinec vleče. — —

Tu se v něm pohnulo srdce, když slyšel hrozné ty věci,

</section>

<section>

vyšel a na tělo vzal své brnění, zářící jasně.

Tak tedy Oineův syn den poroby Aitólům zahnal,

</section>

<section>

svému jen povoliv citu, a proto mu nedali darů,

</section>

<section>

hojných, velice libých — tak odvrátil zkázu i bez nich.

Ty však ve hrudi své tak nesmýšlej! Kéž by tě zloboh

</section>

<section>

také nezahnal tam, můj miláčku! — Hůř by pak bylo

</section>

<section>

hájit korábů našich, již hořících. Za dary tedy

</section>

<section>

vytáhni v boj — jak boha tě ctít pak Danajci budou.

Kdybys zamítl dary, a přec pak do války vstoupil,

</section>

<section>

nebudeš už tak vážen — ni kdybys i zapudil válku!“

Achilleus, rychlý v běhu, mu odvětil těmito slovy:

</section>

<section>

„Tatíčku, živený Diem, ó staroušku, taká mi pocta

</section>

<section>

lhostejná jest, vždyť poctěn jsem dost již Diovou vůlí,

</section>

<section>

která u lodí křivých mi potrvá, dokavad ještě

</section>

<section>

dech budu ve hrudi míti, a kolena hýbat se budou.

</section>

<section>

Jinou ti věc však povím, ty na mysli přemítej o ní:

</section>

<section>

nemať mysl mi dál tím nářkem a hořekováním,

</section>

<section>

k libosti Átreovci — vždyť věru se nesluší tobě,

</section>

<section>

milovat jej — sic láska se má pak promění v záští!

</section>

<section>

Toho bys po boku mém měl rmoutiti, _mne_ kdo by rmoutil:

</section>

<section>

radš bych ti dal půl vlády a polovic veškery pocty.

Tito zde se zprávou půjdou — ty se mnou ve staně tady

</section>

<section>

lehni si na lůžko měkké, a za jitra, s úsvitem Zory,

</section>

<section>

smluvíme, máme-li plout již k domovu, nebo tu zůstat.“

Řekl a Patroklu svému dal potajmu znamení brvou,

</section>

<section>

Foiníku pevné lůžko již prostříti, aby co nejdřív

</section>

<section>

na návrat ze stanu zpět již myslili.

</section>

<section>

             Podobný bohům

</section>

<section>

Aiás Telamónovec tu pravil ve středu jejich:

</section>

<section>

„Zchytralý Odyssée, ty z Láerta potomku Diův,

</section>

<section>

pojďme už, neboť vidím, že splnění úkolu svého

</section>

<section>

nedojdem cestou touto — a musíme Danaům rychle

</section>

<section>

oznámit Achillův vzkaz, byť nijak veselý nebyl,

</section>

<section>

kteří nyní as sedí a čekají. — —

</section>

<section>

             Achilleus tuhle

</section>

<section>

si zatvrdil krutostí divou své pyšné ve hrudi srdce,

</section>

<section>

svévolník — vždyť již nedbá ni přátelství soudruhů vlastních,

</section>

<section>

pro něž jsme u lodí svých jej ctívali nad jiné všecky —

</section>

<section>

bezcitný — nejeden muž již dokonce od vraha přijal

</section>

<section>

za bratra smírný výkup, ba za smrt vlastního syna:

</section>

<section>

viník pak ve vlasti své již zůstane, zaplativ mnoho,

</section>

<section>

mstitelův mužný se duch pak spokojí, jakož i srdce,

</section>

<section>

jakmile náhradu vzal.

</section>

<section>

                         Jen tobě jest od bohů dána

</section>

<section>

do prsou zavilá vášeň, a urputná — pro pouhou dívku —

</section>

<section>

jednu — vždyť sedm ti jich teď dáváme, nad jiné předních,

</section>

<section>

k nim též jiného mnoho. —

</section>

<section>

             Již smířlivé smýšlení pojmi,

</section>

<section>

vlastního krbu si važ! — Vždyť pod tvým krovem jsme hosté,

</section>

<section>

vybraní ze všeho lidu — a doufáme přece, že obzvlášť

</section>

<section>

_my_ jsme ti nejvzácnější a nejdražší z Achaiů všechněch!“

Achilleus rychlý v běhu mu odvětil těmito slovy:

</section>

<section>

„Aiante Telamónovče, ty vladaři, potomku Diův,

</section>

<section>

tak se mi nějak zdálo, že’s mluvil všecko mi z duše,

</section>

<section>

vždy však vzkypí mi žluč v mých útrobách, myslím-li na to,

</section>

<section>

kterak naložil se mnou, tak potupně, před tváří lidu,

</section>

<section>

Átreův syn, tak jako bych byl kýs bezectný cizák!

</section>

<section>

— — —

Vy však nyní už jděte a toto mu povězte přímo:

</section>

<section>

vůbec nebudu dřív mít na péči krvavou válku,

</section>

<section>

dokavad slavný Hektór, syn Priama, chrabrého reka,

</section>

<section>

ke stanům vojínů našich a k dutým nepřijde lodím,

</section>

<section>

achajské vojíny vraždě, a lodi jim nespálí ohněm.

</section>

<section>

Avšak před mým stanem a před mým korábem černým

</section>

<section>

zajisté Hektór, jak mním, byť dychtiv, zřekne se boje.“

Řekl, a každý z poslů vzal do ruky dvojuchý pohár,

</section>

<section>

ulil a k lodím se zpět zas navracel, Odysseus v čele.

Potom Menoitiovec dal rozkaz druhům i služkám,

</section>

<section>

Foiníku pevné lůžko co možná nejdříve prostřít.

</section>

<section>

Poslušně, jak jim velel, je prostřely, na ně pak daly

</section>

<section>

vlněné koberce, rouna a pokrývku z tenounkých vláken.

Na ty si stařec lehl a čekal na jasnou Zoru.

Uvnitř Achilleus sám spal ve staně stavěném pevně,

</section>

<section>

po bok mu ulehla dívka, již z Lesbu si přivezl kdysi,

</section>

<section>

sličná to Diomédé, jež rodem z Forbanta byla.

Naproti na lůžko šel zas Patroklos; u něho byla

</section>

<section>

Ífis se skvostným pásem, již dal mu kdys Achilleus slavný,

</section>

<section>

dobyv strmého Skýru, v němž vládyka Enýeus vládl.

Jakmile vkročili v stan, v němž bydlil velitel vojska,

</section>

<section>

hned sbor danajských synů je s poháry zlatými vítal,

</section>

<section>

povstav se svého místa, a druh se jich za druhem tázal.

Obzvlášť Achaiů král však vyzvídal, vládyka mužstva:

</section>

<section>

„Slavený Láertovče, ty velká Danaů pýcho,

</section>

<section>

řekni, zda planoucí žár nám od lodí odvrátit hodlá,

</section>

<section>

či nám odřekl pomoc a hněv má doposud v srdci.“

Jemu zas Odysseus děl, ten nezdolný hrdina slavný:

</section>

<section>

„Slavný Átreův synu, ty mocný vládyko mužstva,

</section>

<section>

nemíní potlačit rek svou nevoli — naopak ještě

</section>

<section>

hněvem plní se více a zamítá tebe i dary:

</section>

<section>

sám prý přemýšlet máš, jak vzkázal, s Argeiů vůdci,

</section>

<section>

jak bys danajské mužstvo a lodi nám zachránit mohl.

</section>

<section>

On, jak vyslovil hrozbu, hned za jitra, s úsvitem Zory,

</section>

<section>

prohnuté, palubou kryté prý spustí na moře lodi.

Avšak také by radil všem ostatním Achajským vůdcům

</section>

<section>

domů s koráby plout, vždyť sotva prý uzříte asi

</section>

<section>

strmého Ília pád, když Kronovec vidoucí v dálku

</section>

<section>

nad ním pravici vztáhl a Trójan zas smělosti nabyl. —

</section>

<section>

Toť jest Achillův vzkaz, jsou svědkové průvodci moji,

</section>

<section>

Aiás a héroldi tuhle, dva mužové velice moudří.

</section>

<section>

U něho Foiníx, ten kmet, šel na lůžko, ježto ho pozval,

</section>

<section>

by prý na lodích jeho s ním odplul do milé vlasti,

</section>

<section>

za jitra, bude-li chtít, však násilím nechce ho vléci.“

Pravil, i umlkli všichni, a mrtvé nastalo ticho,

</section>

<section>

s podivem slyšíce řeč, vždyť s velkým důrazem mluvil.

Argejci dlouhý čas pak mlčeli, truchliví v srdci —

</section>

<section>

po chvíli Týdeův syn k nim promluvil, bojovník statný:

„Slavný Átreův synu, ty mocný vládyko mužstva,

</section>

<section>

taky’s ho nemusil prosit a bez počtu nabízet darů

</section>

<section>

rekovi Péléovci — jest beztoho nadmíru vzpurný,

</section>

<section>

takhle však ještě zas víc v něm vzpurnou posílil’s mysl.

Avšak raději naň již nedbejme, ať si už půjde,

</section>

<section>

ať již zůstane tady — on tenkrát bojovat bude,

</section>

<section>

až jej ve hrudi duch zas ponukne — pobídne božstvo;

</section>

<section>

pročež nyní se tím, jak poradím, spravujme všichni:

</section>

<section>

Nyní si lehněte k spánku, když milé okřálo srdce

</section>

<section>

jídlem a chutným vínem — vždyť v nich jest mužnost a síla.

</section>

<section>

Ale až růžovoprstá a krásná se objeví Zora,

</section>

<section>

vyveď před lodi v chvat jak pěší mužstvo, tak koně,

</section>

<section>

silně je povzbuzuj všecky a _sám též_ v popředí bojuj!“

Řekl a všechněm králům se návrh hrdinův líbil:

</section>

<section>

s podivem slyšeli řeč, již mluvil statný ten jezdec.

Potom však ulili bohům, a každý do stanu spěchal,

</section>

<section>

kdežto si ulehli všichni a užili lahody spánku.

</section>
