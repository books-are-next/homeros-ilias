<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="ÚVOD">
    <meta name="apple-mobile-web-app-capable" content="yes">
    <title>ÚVOD • Ílias</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./ilias_004.html">
    <link rel="next" href="./ilias_006.html">
    <meta name="nb-order" content="4">
    <link rel="self" href="ilias_005.html">
    <meta name="nb-identifier" content="homeros-ilias-cfb0bfa">
    <meta name="nb-role" content="chapter">
  </head>
  <body data-nb-words="5062" data-nb-chars="31170" class="nb-role-chapter nb-custom-style">
    <nav role="doc-toc">
      <ul class="plain"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./ilias_004.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">ÚVOD</span></h1>
        <p class="chunk" data-nb-ref-number="2" data-nb-words="265" data-nb-chars="1677"><span class="idea" data-nb-ref-number="2" id="idea2" data-nb-words="265" data-nb-chars="1677">OSNOVA BÁSNĚ. Kostra osnovy Íliady je&nbsp;tato: Dokud se&nbsp;Achilleus účastnil bojů, Hektór, statečný vůdce Trójanů, po&nbsp;několika rozhodných porážkách neodvažoval se&nbsp;pak už&nbsp;boje s&nbsp;Achajci; vyváděl vojsko jen před Skajskou bránu, a&nbsp;nanejvýš k&nbsp;dubu, který stál před hradbami. Ale když v&nbsp;desátém roce války Achillea urazil král Agamemnón, vůdce vojska, a&nbsp;nikdo z&nbsp;achajských knížat se&nbsp;Achillea neujal, tu&nbsp;pokořený Achilleus prohlásil, že&nbsp;se&nbsp;dále války neúčastní. – Následky toho byly strašlivé: Jakmile Trójané zvěděli, že&nbsp;Achilleus bojovat nebude, ihned vyšli směle z&nbsp;brány a&nbsp;svedli opět s&nbsp;Achajci boj na&nbsp;trójské pláni. První bitevní den byl sice nerozhodný, ale již druhého dne byli Achaiové na&nbsp;hlavu poraženi. Achajská knížata poslala sice k&nbsp;Achilleovi prosebné poselství, Agamemnón mu&nbsp;nabízel vzácné dary, ale uražený hrdina zamítl dary i&nbsp;smír. V&nbsp;příštím boji (třetího bitevního dne) byli Achajci úplně poraženi, ano zahnáni až&nbsp;k&nbsp;lodím, které Hektór již již zapaloval. V&nbsp;této svrchované tísni Patroklos, nejmilejší přítel Achilleův, prosil – z&nbsp;Nestorova návodu – rozhněvaného reka – když už&nbsp;sám nechce pomoci, aby mu&nbsp;půjčil svou zbroj, a&nbsp;dovolil mu&nbsp;vyrazit s&nbsp;Achilleovým vojskem na&nbsp;pomoc Achaiům. Hrdina svolil, ale poručil Patroklovi, aby jen zahnal Trójany od&nbsp;lodí, ale pak aby se&nbsp;hned vrátil. Patroklos však neposlechl Achilleova rozkazu a&nbsp;pronásledoval Trójany až&nbsp;k&nbsp;městu, ale tam byl od&nbsp;Hektora zabit.<a href="./resources/undefined">[1]</a> Achajci stěží zachránili jeho mrtvolu. Úspěch Patroklův byl tedy jen chvilkový a&nbsp;statečný tento hrdina zaplatil jej smrtí. Tu&nbsp;teprv povstal k&nbsp;boji Achilleus, porazil Trójany a&nbsp;Hektora v&nbsp;souboji zabil. – Tedy: s&nbsp;Achilleem vítězství a&nbsp;bezpečí, bez Achillea porážka a&nbsp;nebezpečí.</span></p>
        <p class="chunk" data-nb-ref-number="3" data-nb-words="15" data-nb-chars="102"><span class="idea" data-nb-ref-number="3" id="idea3" data-nb-words="15" data-nb-chars="102">Z&nbsp;této kostry by&nbsp;čtenář soudil, že&nbsp;pouhá nepřítomnost Achilleova postačila, by&nbsp;Hektór Achajce porazil.</span></p>
        <p class="chunk" data-nb-ref-number="4" data-nb-words="14" data-nb-chars="87"><span class="idea" data-nb-ref-number="4" id="idea4" data-nb-words="14" data-nb-chars="87">Ale průběh událostí je&nbsp;v&nbsp;Íliadě jiný_._ Ani Hektór, ani Trójané Achaiů sami neporazili.</span></p>
        <p class="chunk" data-nb-ref-number="5" data-nb-words="134" data-nb-chars="834"><span class="idea" data-nb-ref-number="5" id="idea5" data-nb-words="134" data-nb-chars="834">Hektór podle líčení básníkova byl nejsilnější a&nbsp;nejstatečnější ze&nbsp;všech Trójanů, postavy obrovské a&nbsp;podobou krásný. Trójané ho&nbsp;ctili jako boha. Bojoval vždy v&nbsp;prvních řadách s&nbsp;nezadržitelnou prudkostí a&nbsp;zuřil jako sám Arés, bůh války, jako požár v&nbsp;horských lesích. Kdykoliv o&nbsp;něm mluví básník sám neb ústy některého reka, vždy se&nbsp;o&nbsp;něm vyslovuje jako o&nbsp;hrdinovi nepřemožitelném, který vysoko vyniká nade všecky reky trójské i&nbsp;achajské kromě Achillea a&nbsp;jest jediným jeho důstojným sokem. – Achilleus sám ho&nbsp;nazývá statným a&nbsp;nejlepším z&nbsp;Trójanův a&nbsp;připouští, že&nbsp;by&nbsp;mohl být od&nbsp;něho v&nbsp;boji zabit (viz XXI. zpěv). Ale ve&nbsp;skutečnosti, tj. v&nbsp;bitvách, Hektór nikdy nad žádným předním rekem achajským nezvítězil, a&nbsp;nijak nevynikl ani nad jiné přední hrdiny achajské, neřkuli nad Achillea. Aiantu Telamónovci a&nbsp;Diomédovi téměř vždy podléhá.<a href="./resources/undefined">[2]</a></span></p>
        <p class="chunk" data-nb-ref-number="6" data-nb-words="36" data-nb-chars="243"><span class="idea" data-nb-ref-number="6" id="idea6" data-nb-words="36" data-nb-chars="243">Ani trójské vojsko nemohlo Achajce porazit. Básník sice uznává jeho statečnost a&nbsp;bojechtivost a&nbsp;nazývá Trójany obratnými, statnými jezdci, podobnými bohům, ohni, byli důstojní odpůrci Achaiů, ale bylo jich méně a&nbsp;nemohli v&nbsp;boji Achaiům odolat.</span></p>
        <p class="chunk" data-nb-ref-number="7" data-nb-words="14" data-nb-chars="92"><span class="idea" data-nb-ref-number="7" id="idea7" data-nb-words="14" data-nb-chars="92">Tedy ani Hektór, ani jeho Trójané nemohli Achajce porazit – ani za&nbsp;nepřítomnosti Achilleovy.</span></p>
        <p class="chunk" data-nb-ref-number="8" data-nb-words="18" data-nb-chars="123"><span class="idea" data-nb-ref-number="8" id="idea8" data-nb-words="18" data-nb-chars="123">Ale plán básně nutně vyžadoval porážky Achaiů_:_ Král Agamemnón i&nbsp;ostatní Achajci měli být potrestáni za&nbsp;urážku Achilleovu.</span></p>
        <p class="chunk" data-nb-ref-number="9" data-nb-words="79" data-nb-chars="524"><span class="idea" data-nb-ref-number="9" id="idea9" data-nb-words="79" data-nb-chars="524">Lidskými však silami nemohli být poraženi – jen vyšším řízením. Ale ani ostatní bohové mimo Dia nemohli jim způsobit porážku. Nebyli jednotní: jedni pomáhali Trójanům, druzí, mocnější a&nbsp;silnější, Achaiům. Kdo tedy? Jen nejvyšší bůh Zeus_._ Tím se&nbsp;stala rozhodujícím činitelem v&nbsp;básni vůle nejvyššího boha Dia, jemuž vše se&nbsp;musilo podřídit. Thetis totiž, Achilleova matka, vyprosila si&nbsp;od&nbsp;něho, by&nbsp;tak dlouho Trójané vítězili, dokud by&nbsp;Achaiové nedali Achilleovi za&nbsp;urážku dostiučinění a&nbsp;pokořenou jeho čest opět nepovznesli.</span></p>
        <p class="chunk" data-nb-ref-number="10" data-nb-words="61" data-nb-chars="396"><span class="idea" data-nb-ref-number="10" id="idea10" data-nb-words="61" data-nb-chars="396">Takto byla národní i&nbsp;vojenská čest Achaiů zachována a&nbsp;plán básně mohl být proveden. Achaiové byli sice poraženi, ale nikoli statečností Hektorovou a&nbsp;jeho Trójanů ani svou vlastní zbabělostí, nýbrž Diovou vůlí. Z&nbsp;vůle Diovy dálo se&nbsp;všecko, co&nbsp;se&nbsp;dělo po&nbsp;dobu hněvu Achilleova-proti ní&nbsp;nebylo nic platno ani největší rekovství a&nbsp;svrchovaná obětavost nejhrdinnějších reků achajských a&nbsp;celého vojska.</span></p>
        <p class="chunk" data-nb-ref-number="11" data-nb-words="100" data-nb-chars="682"><span class="idea" data-nb-ref-number="11" id="idea11" data-nb-words="100" data-nb-chars="682">Ale ani Achaiové nemohli sami, bez Achillea, přemoci Trójany. Důkazem toho měl být první bitevní den, kdy ještě Zeus do&nbsp;bojů nezasáhl (II–VII). Výčtem achajského loďstva a&nbsp;vojska i&nbsp;trójského vojska (II), jakož i&nbsp;líčením prvé bitvy (III–VII) měla být ukázána veliká převaha Achaiů, takže nebylo ani pomyšlení, aby Trójané sami Achajce porazili, ale ukázalo se&nbsp;také, že&nbsp;ani největší, podivuhodná statečnost předních reků achajských i&nbsp;celého vojska nestačila k&nbsp;tomu, aby Trójanům připravila porážku, když nebojoval Achilleus.<a href="./resources/undefined">[3]</a> Básník tím chtěl ukázat nevyhnutelnost Achilleovu a&nbsp;jaké neprozřetelnosti, ano zločinu se&nbsp;Agamemnón svým pychem dopustil. To&nbsp;jest úkol této části Íliady.<a href="./resources/undefined">[4]</a></span></p>
        <p class="chunk" data-nb-ref-number="12" data-nb-words="50" data-nb-chars="295"><span class="idea" data-nb-ref-number="12" id="idea12" data-nb-words="50" data-nb-chars="295">Jak vidíme, je&nbsp;tato část velmi důležitá a&nbsp;pro Íliadu významná a&nbsp;je&nbsp;zcela nesprávné pokládat ji&nbsp;za&nbsp;pozdější přídavek a&nbsp;vylučovat z&nbsp;Íliady. Jest nevyhnutelnou částí básně a&nbsp;jistě náležela hned od&nbsp;počátku k&nbsp;osnově a&nbsp;básnickému plánu Íliady. Byla složena z&nbsp;vnitřních důvodů a&nbsp;z&nbsp;potřeb básně samé.<a href="./resources/undefined">[5]</a></span></p>
        <p class="chunk" data-nb-ref-number="13" data-nb-words="33" data-nb-chars="213"><span class="idea" data-nb-ref-number="13" id="idea13" data-nb-words="33" data-nb-chars="213">Vraťme se&nbsp;k&nbsp;Hektorovi! Z&nbsp;výkladu nahoře podaného si&nbsp;ovšem snadno vysvětlíme rozpor, který jest mezi chválou, kterou básník Hektora zahrnuje, a&nbsp;mezi jeho ne&nbsp;zrovna slavnými skutky válečnými – dokud nezakročil Zeus.</span></p>
        <p class="chunk" data-nb-ref-number="14" data-nb-words="66" data-nb-chars="435"><span class="idea" data-nb-ref-number="14" id="idea14" data-nb-words="66" data-nb-chars="435">Básník však Hektora nutně potřeboval: V&nbsp;bojích, jak jsou líčeny v&nbsp;Íliadě, způsobil vítězství pravidelně mohutný rek (např. Nestór, Meleagros). Měli-li dle plánu Íliady Achaiové být poraženi, básník potřeboval k&nbsp;tomu silného reka trójského, který by&nbsp;tuto porážku provedl – ovšem s&nbsp;pomocí Diovou. Proto jej vylíčil jako reka statečného a&nbsp;silného, ale národní hrdost řecká nepřipouštěla, aby napořád vítězil – dokud Zeus do&nbsp;bojů nezasáhl.</span></p>
        <p class="chunk" data-nb-ref-number="15" data-nb-words="329" data-nb-chars="2003"><span class="idea" data-nb-ref-number="15" id="idea15" data-nb-words="329" data-nb-chars="2003">ACHILLEŮV HNĚV je&nbsp;pramenem všech dějů Íliady a&nbsp;hlavním jejím obsahem. Kolem něho se&nbsp;otáčí vše, co&nbsp;se&nbsp;v&nbsp;básni děje, jako kolem své osy. Básník vlastně opěval jen tento hněv a&nbsp;učinil jej sloupem celé básně. Proto se&nbsp;musil pokusit o&nbsp;to, aby jeho vznik a&nbsp;vývoj vykreslil tak, aby čtenář viděl, že&nbsp;byl odůvodněn, nevyhnutelný a&nbsp;spravedlivý, a&nbsp;že&nbsp;Achilleus ani jinak jednat nemohl. Propukl sice až&nbsp;v&nbsp;desátém roce války, ale jeho zárodky byly staré, snad už&nbsp;od&nbsp;jejího počátku. Apollónův mor, vlastní jeho zdroj, byl jen poslední příčinou jeho výbuchu: Homérův Agamemnón byl mocný král a&nbsp;statečný bojovník, ale nadmíru pyšný, pánovitý, ješitný a&nbsp;domýšlivý a&nbsp;nesmírně sobecký. Raději způsobil ohromné škody sobě i&nbsp;vojsku, než by&nbsp;byl povolil, když viděl odpor proti své autoritě. Achilleus_,_ vůdce thessalských Myrmidonů, byl ze&nbsp;všech nejsilnější a&nbsp;nejstatečnější. V&nbsp;boji byl nepřemožitelný, takže se&nbsp;Trójané ani neodvážili s&nbsp;ním bojovat na&nbsp;pláni trójské. Když tedy boj s&nbsp;nimi nebyl možný, Achilleus konal válečné výpravy do&nbsp;krajin okolních. Zbořil dvacet tři města a&nbsp;pokaždé přinesl nesmírnou kořist, kterou vždy odevzdal králi k&nbsp;rozdělení. Celý zdar války a&nbsp;blahobyt vojska závisel na&nbsp;něm_._ Každý ho&nbsp;velebil a&nbsp;nanejvýš ctil – mnohem více než krále. To&nbsp;bylo ješitnému Agamemnonovi velmi nepříjemné: nebyl to&nbsp;on, který vojsku zaručoval vítězství a&nbsp;kořist, nýbrž krásný syn Thetidin. Mimoto byl Achilleus nanejvýš přímý, co&nbsp;na&nbsp;srdci, to&nbsp;na&nbsp;jazyku – a&nbsp;přímost ta&nbsp;pocházela z&nbsp;naprosté poctivosti. Všecko by&nbsp;byl spíše snesl než přetvářku, šalbu a&nbsp;lest. Také si&nbsp;byl vědom své ceny a&nbsp;důležitosti. Uznával sice královu autoritu a&nbsp;podřizoval se&nbsp;jeho rozkazům, ale jinak si&nbsp;vedl samostatně. Byl spíše vedle krále než pod ním. To&nbsp;všecko Agamemnona velmi hnětlo a&nbsp;bylo by&nbsp;mu&nbsp;bývalo milejší, kdyby Achillea ve&nbsp;vojsku ani nebylo, ale nemohl proti němu pro jeho oblíbenost zakročit. Ale kde mohl, vždy Achillea odstrkoval. Z&nbsp;toho všeho se&nbsp;vyvíjelo mezi nimi napětí, které se&nbsp;stupňovalo – malý podnět stačil, aby spor propukl.</span></p>
        <p class="chunk" data-nb-ref-number="16" data-nb-words="307" data-nb-chars="1809"><span class="idea" data-nb-ref-number="16" id="idea16" data-nb-words="307" data-nb-chars="1809">Vlastní příčina sporu, jak ji&nbsp;líčí Homéros, je&nbsp;tato: Do&nbsp;tábora přišel Apollónův kněz Chrýsés a&nbsp;prosil, aby mu&nbsp;za&nbsp;výkupné byla vrácena zajatá jeho dcera. Ale král jej drsně odbyl a&nbsp;vyhnal, ačkoliv ostatní všichni byli pro to, aby prosbě vyhověl. Král se&nbsp;tím dopustil přečinu přímo náboženského: potupil prosebníka, a&nbsp;k&nbsp;tomu kněze, čímž urazil samého Apollóna. Na&nbsp;prosbu Chrýsovu seslal bůh na&nbsp;vojsko mor, který hubil lid po&nbsp;devět dní. Mor tedy zavinil král, jedině král. Toho si&nbsp;byl sám vědom, a&nbsp;věděli to&nbsp;i&nbsp;všichni ostatní. Proto král nechtěl svolat sněm, poněvadž se&nbsp;bál výčitek. Jednání jeho bylo zbabělé a&nbsp;krále nedůstojné. Ale mor trval už&nbsp;příliš dlouho, a&nbsp;král ani prstem nehnul, aby jej odvrátil. Tu&nbsp;desátého dne Achilleus, který se&nbsp;na&nbsp;to&nbsp;už&nbsp;nemohl dívat, svolal sněm sám, ježto měl vedle krále největší vážnost. Agamemnón přišel sice také, ale s&nbsp;hněvem v&nbsp;srdci, neboť svolávat sněm náleželo králi. Když pak věštec Kalchás, zajistiv si&nbsp;dříve pomoc Achilleovu, veřejně prohlásil, že&nbsp;mor zavinil král a&nbsp;že&nbsp;musí Chrýseovnu vrátit a&nbsp;boha smířit, byl sice král ochoten Chrýseovnu vrátit, ale žádal za&nbsp;ni&nbsp;okamžitou náhradu. Toto královo sobectví Achillea nanejvýš překvapilo. Člověk, který zavinil mor a&nbsp;smrt tolika nevinných lidí a&nbsp;nijak se&nbsp;nepřičinil o&nbsp;zažehnání pohromy – chce ještě náhradu! Ale potlačil svou nevoli a&nbsp;mírně poukazoval k&nbsp;tomu, že&nbsp;Achajci nemají, z&nbsp;čeho by&nbsp;mu&nbsp;náhradu dali. Ale zpupný král pohrozil, že&nbsp;si&nbsp;ji&nbsp;tedy vezme sám, třeba dar Achilleův. To&nbsp;bylo přespříliš! Za&nbsp;to, že&nbsp;chtěl odvrátit od&nbsp;lidu mor, král jej uráží, a&nbsp;dokonce mu&nbsp;hrozí, že&nbsp;mu&nbsp;odejme dar, kterého si&nbsp;sám dobyl a&nbsp;při dělení mu&nbsp;jej přiřkli Achajci. Tato králova zpupnost jej do&nbsp;té&nbsp;míry popudila, že&nbsp;ho&nbsp;již již chtěl mečem probodnout. Stěží se&nbsp;zdržel. Spor mezi Achilleem a&nbsp;králem Agamemnonem končil úplnou jejich roztržkou.</span></p>
        <p class="chunk" data-nb-ref-number="17" data-nb-words="195" data-nb-chars="1209"><span class="idea" data-nb-ref-number="17" id="idea17" data-nb-words="195" data-nb-chars="1209">Čteme-li pozorně líčení básníkovo, vidíme, že&nbsp;Homérův Achilleus jednal skrz naskrz poctivě. Svolávat sněm ovšem bylo právem královým, ale když král po&nbsp;celých devět dní sněmu nesvolával a&nbsp;nic nepodnikal na&nbsp;odvrácení hněvu božího, a&nbsp;lid napořád hynul, tu&nbsp;jej svolal Achilleus z&nbsp;lásky k&nbsp;lidu a&nbsp;choval se&nbsp;na&nbsp;něm nanejvýš šetrně a&nbsp;taktně, přemáhal se, co&nbsp;jen mohl, ale novými a&nbsp;novými nájezdy královými byl popuzován k&nbsp;hněvu. A&nbsp;přece dal se&nbsp;k&nbsp;prudkosti strhnout teprve tehdy, když byl nešetrně a&nbsp;těžce uražen. Nejcitlivějších stránek jeho povahy dotýkal se&nbsp;král s&nbsp;největší nešetrností: podezříval ho&nbsp;ze&nbsp;šalby, které právě Achilleus k&nbsp;smrti nenáviděl, a&nbsp;když Achilleus pohrozil, že&nbsp;odpluje domů, Agamemnón to&nbsp;zlomyslně vyložil jako útěk – Achilleus, a&nbsp;utíkat! – a&nbsp;dodal, že&nbsp;oň&nbsp;nestojí, že&nbsp;je&nbsp;zbytečný. Tak přední ozdoby jeho povahy, na&nbsp;kterých si&nbsp;nejvíce zakládal, jeho poctivá přímost, hrdinství, nepřemožitelnost v&nbsp;boji a&nbsp;jeho nezbytnost – to&nbsp;vše bylo potupeno a&nbsp;pošlapáno, a&nbsp;největší rek, záštita celého vojska, byl před veškerým vojskem neslýchaně ponížen. Ale největší pych byl na&nbsp;něm spáchán tím, že&nbsp;mu&nbsp;Agamemnón dal násilím odnít krásnou zajatkyni Bríseovnu, kterou Achilleus miloval a&nbsp;chtěl pojmout za&nbsp;choť.</span></p>
        <p class="chunk" data-nb-ref-number="18" data-nb-words="36" data-nb-chars="229"><span class="idea" data-nb-ref-number="18" id="idea18" data-nb-words="36" data-nb-chars="229">Avšak také Achilleus, když už&nbsp;v&nbsp;něm konečně vzplanul hněv, krále neslýchaně potupil: nazval jej opilcem, drzým jako pes, nestoudným a&nbsp;zbabělcem, čímž ho&nbsp;dohnal k&nbsp;neústupnosti a&nbsp;násilnému skutku. Jeho roztržka s&nbsp;králem byla úplná.</span></p>
        <p class="chunk" data-nb-ref-number="19" data-nb-words="27" data-nb-chars="144"><span class="idea" data-nb-ref-number="19" id="idea19" data-nb-words="27" data-nb-chars="144">Ale Achilleus rozešel se&nbsp;i&nbsp;se&nbsp;všemi ostatními Achajci. Každý znal jeho cenu a&nbsp;každý viděl, jak těžce jej král uráží, a&nbsp;přece nikdo se&nbsp;ho&nbsp;neujal.</span></p>
        <p class="chunk" data-nb-ref-number="20" data-nb-words="19" data-nb-chars="125"><span class="idea" data-nb-ref-number="20" id="idea20" data-nb-words="19" data-nb-chars="125">Každý čtenář Íliady vidí, že&nbsp;hněv Achilleův byl odůvodněn, nevyhnutelný a&nbsp;spravedlivý a&nbsp;že&nbsp;Achilleus jinak ani jednat nemohl.</span></p>
        <p class="chunk" data-nb-ref-number="21" data-nb-words="25" data-nb-chars="146"><span class="idea" data-nb-ref-number="21" id="idea21" data-nb-words="25" data-nb-chars="146">POETICKÁ IDEA.<a href="./resources/undefined">[6]</a> Ale bylo také dobře setrvat ve&nbsp;svém hněvu i&nbsp;tenkrát, když byl národ v&nbsp;nebezpečí zkázy a&nbsp;lid hynul pod rukama vítězných nepřátel?</span></p>
        <p class="chunk" data-nb-ref-number="22" data-nb-words="32" data-nb-chars="189"><span class="idea" data-nb-ref-number="22" id="idea22" data-nb-words="32" data-nb-chars="189">Bylo dobře odepřít pomoc, když král, šlechta i&nbsp;lid uznali svou vinu, odprošovali uraženého reka a&nbsp;žádali o&nbsp;pomoc – zvláště když každý věděl, že&nbsp;záchrana celého vojska na&nbsp;této pomoci závisí?</span></p>
        <p class="chunk" data-nb-ref-number="23" data-nb-words="80" data-nb-chars="456"><span class="idea" data-nb-ref-number="23" id="idea23" data-nb-words="80" data-nb-chars="456">Když byl Achilleus od&nbsp;krále uražen, žádal od&nbsp;matky Thetidy, aby došla k&nbsp;Diovi a&nbsp;vyžádala si&nbsp;od&nbsp;něho pomoci Trójanům, „aby achajský lid byl zatlačen k&nbsp;lodím“. Ale nevyslovil se&nbsp;určitě, jak dlouho měl Zeus Trójanům pomáhat. O&nbsp;dostiučinění se&nbsp;nezmínil. – Snad je&nbsp;měl přece na&nbsp;mysli – aspoň tomu tak rozuměla matka Thetis, která žádala Dia, by&nbsp;vrátil synovi čest a&nbsp;dával Trójanům tak dlouho vítězství, až&nbsp;by&nbsp;jej Achajci opět poctili. K&nbsp;tomu Zeus také přivolil.</span></p>
        <p class="chunk" data-nb-ref-number="24" data-nb-words="22" data-nb-chars="143"><span class="idea" data-nb-ref-number="24" id="idea24" data-nb-words="22" data-nb-chars="143">Z&nbsp;toho by&nbsp;čtenář soudil, že&nbsp;podmínkou smíru byla satisfakce Achilleovi, tj. že&nbsp;Achilleus bude zase bojovat, jakmile se&nbsp;mu&nbsp;dostane dostiučinění.</span></p>
        <p class="chunk" data-nb-ref-number="25" data-nb-words="35" data-nb-chars="207"><span class="idea" data-nb-ref-number="25" id="idea25" data-nb-words="35" data-nb-chars="207">Ale i&nbsp;zde je&nbsp;průběh událostí jiný: Achaiové dávali Achilleovi skvělé dostiučinění a&nbsp;král mu&nbsp;nabízel skvostné dary – ale Achilleus odmítl smír i&nbsp;dary a&nbsp;vstoupil do&nbsp;boje tehdy, když padl jeho přítel Patroklos.</span></p>
        <p class="chunk" data-nb-ref-number="26" data-nb-words="6" data-nb-chars="38"><span class="idea" data-nb-ref-number="26" id="idea26" data-nb-words="6" data-nb-chars="38">Co&nbsp;zamýšlel básník tímto obratem děje?</span></p>
        <p class="chunk" data-nb-ref-number="27" data-nb-words="56" data-nb-chars="392"><span class="idea" data-nb-ref-number="27" id="idea27" data-nb-words="56" data-nb-chars="392">Smírné poselství vypravila k&nbsp;Achilleovi rada šlechty achajské na&nbsp;popud nejváženějšího svého člena, Nestora – nikoliv Agamemnón sám. Bylo to&nbsp;poselství, abychom tak řekli, achajského národa, a&nbsp;posly byli přední rekové a&nbsp;zároveň Achilleovi velmi milí, Odysseus, Aiás, syn Telamónův, a&nbsp;Foiníx, starý Achilleův vychovatel. Jejich vyjednávání věnoval básník většinu IX. zpěvu, více nežli 600 veršů.</span></p>
        <p class="chunk" data-nb-ref-number="28" data-nb-words="173" data-nb-chars="1035"><span class="idea" data-nb-ref-number="28" id="idea28" data-nb-words="173" data-nb-chars="1035">Proč vynaložil básník tolik péče a&nbsp;místa na&nbsp;vylíčení této scény? U&nbsp;Homéra nic není nadarmo, nic bez účelu. Básník chtěl ukázat, že&nbsp;Achaiové učinili všecko, co&nbsp;jen bylo možné, pro usmíření rozhněvaného reka. Lid achajský utíká se&nbsp;k&nbsp;němu ve&nbsp;své tísni o&nbsp;pomoc. Rada šlechty již tím, že&nbsp;k&nbsp;němu vypravila prosebné poselství, uznala jej za&nbsp;nejpřednějšího reka, dávajíc tak najevo, že&nbsp;nikdo z&nbsp;nich, ani nejsilnější a&nbsp;nejudatnější, není s&nbsp;to, aby odvrátil hrozící zkázu. Přišel i&nbsp;první ze&nbsp;všech reků, Aiás, i&nbsp;milý Achilleův vychovatel Foiníx, král nabízel přeskvostné dary. Co&nbsp;se&nbsp;mělo stát ještě víc? Bylo to&nbsp;přece dostiučinění, jakého si&nbsp;jen mohl přát, byla to&nbsp;pocta neslýchaná: lid, přední šlechta i&nbsp;s&nbsp;králem prosí v&nbsp;pokoře za&nbsp;odpuštění a&nbsp;pomoc. A&nbsp;důvody, které poslové přednesli, byly tak přesvědčivé! Nikdo se&nbsp;nedivil, že&nbsp;jej urazilo potupné jednání královo a&nbsp;obojetné jednání šlechty. Ale to&nbsp;byla přec jen osobní věc – v&nbsp;tak hrozném nebezpečí Achilleus měl stísněným krajanům pomoci. Neměl nechat tolik lidu hynout pro svou osobní urážku.</span></p>
        <p class="chunk" data-nb-ref-number="29" data-nb-words="20" data-nb-chars="136"><span class="idea" data-nb-ref-number="29" id="idea29" data-nb-words="20" data-nb-chars="136">Básník patrně chtěl ukázat, že&nbsp;Achilleus přestoupil pravou míru a&nbsp;porušil to, co&nbsp;bylo každému Řekovi životním příkazem: „Ničeho příliš!“</span></p>
        <p class="chunk" data-nb-ref-number="30" data-nb-words="44" data-nb-chars="305"><span class="idea" data-nb-ref-number="30" id="idea30" data-nb-words="44" data-nb-chars="305">Svou tvrdohlavostí nejenže způsobil Achaiům nesmírné škody, nýbrž potrestal krutě i&nbsp;sám sebe ztrátou nejmilejšího přítele. Pak teprve obrátil. Dříve nechtěl vyhovět prosbě Achaiů, pak nabízel smír sám a&nbsp;ve&nbsp;shromáždění vůdců odsoudil hněv Agamemnonův i&nbsp;svůj, poněvadž jim oběma přinesl tak bolestné ztráty.</span></p>
        <p class="chunk" data-nb-ref-number="31" data-nb-words="20" data-nb-chars="117"><span class="idea" data-nb-ref-number="31" id="idea31" data-nb-words="20" data-nb-chars="117">To&nbsp;jest poetická idea Íliady, která vedla básníka k&nbsp;jisté úpravě dějů, jak jsme to&nbsp;právě viděli v&nbsp;případě Achilleově.</span></p>
        <p class="chunk" data-nb-ref-number="32" data-nb-words="106" data-nb-chars="715"><span class="idea" data-nb-ref-number="32" id="idea32" data-nb-words="106" data-nb-chars="715">Tuto poetickou ideu vidíme i&nbsp;při jiných osobách: při Agamemnonovi, Patroklovi a&nbsp;Hektorovi: Hrdina uchvácen vášní neb zaujat touhou, třeba nejšlechetnější, překročí míru, a&nbsp;přesto, že&nbsp;jest varován, setrvá ve&nbsp;svém bludu a&nbsp;přivodí si&nbsp;tím pohromu, buďto smrt, jako Patroklos a&nbsp;Hektór, neb jinou ztrátu a&nbsp;neštěstí, jako Achilleus a&nbsp;král Agamemnón, ale pak uzná své poblouznění a&nbsp;hledí je&nbsp;napravit, třebaže hlavní ztrátu již napravit nemůže. Agamemnón svou neústupností způsobil vojsku strašlivou porážku a&nbsp;ztratil tolik statečných bojovníků, Achilleus pak způsobil smrt svého milovaného Patrokla. Uznali svou chybu a&nbsp;hleděli ji&nbsp;napravit, ale král neodčinil smrt vojínů padlých jeho vinou, ani Achilleus přítelovu ztrátu.</span></p>
        <p class="chunk" data-nb-ref-number="33" data-nb-words="15" data-nb-chars="93"><span class="idea" data-nb-ref-number="33" id="idea33" data-nb-words="15" data-nb-chars="93">Tato poetická idea je&nbsp;podkladem a&nbsp;pojítkem hlavních událostí Íliady, kolem ní&nbsp;se&nbsp;všecko točí.</span></p>
        <p class="chunk" data-nb-ref-number="34" data-nb-words="60" data-nb-chars="338"><span class="idea" data-nb-ref-number="34" id="idea34" data-nb-words="60" data-nb-chars="338">Ale ať&nbsp;se&nbsp;nikdo nedomnívá, že&nbsp;by&nbsp;ji&nbsp;básník stavěl do&nbsp;popředí k&nbsp;poučení čtenářů, že&nbsp;snad podle ní&nbsp;děje básně uspořádal za&nbsp;tím účelem, aby „si z&nbsp;toho čtenář vzal příklad“. Takového účelu básník naprosto neměl: je&nbsp;to&nbsp;idea poetická, ne&nbsp;etická_._ Poučení si&nbsp;ovšem může z&nbsp;Homéra vzít, jaké kdo chce, ale básník po&nbsp;této stránce poučovat nechtěl.</span></p>
        <p class="chunk" data-nb-ref-number="35" data-nb-words="134" data-nb-chars="808"><span class="idea" data-nb-ref-number="35" id="idea35" data-nb-words="134" data-nb-chars="808">Odkud vzal básník tuto poetickou ideu? Ze&nbsp;života! Byla životním zákonem lidu řeckého (jako je&nbsp;posud i&nbsp;našeho). Denně jevil se&nbsp;tento zákon v&nbsp;lidském životě, který jím byl zcela prolnut, a&nbsp;nikomu nebyl neznám. Básník si&nbsp;ho&nbsp;tedy nevymyslil ani nezavedl do&nbsp;poesie něco nového a&nbsp;neobyčejného. Učinil jen to, co&nbsp;dělal a&nbsp;dosud dělá lid, že&nbsp;totiž lidské činy z&nbsp;tohoto stanoviska posuzuje a&nbsp;si&nbsp;vykládá. Poetická idea je&nbsp;<em>vnitřním</em> <em>pojítkem,</em> kterým básník děje uměle stmelil, vnitřním proto, že&nbsp;je&nbsp;v&nbsp;povaze dějů samých, ba&nbsp;dokonce v&nbsp;povaze života: Vždyť lidé napořád tak jednají, vedeni vášní, pýchou, sobectvím atd. Všecky ty&nbsp;neobyčejné věci, o&nbsp;kterých čteme v&nbsp;Íliadě, jsou právě následky osudné této lidské chyby – nedbání pravé míry. Básník je&nbsp;přemýšlivý umělec, který k&nbsp;nim hledá jejich proč, jejich vnitřní příčinu.</span></p>
        <p class="chunk" data-nb-ref-number="36" data-nb-words="17" data-nb-chars="116"><span class="idea" data-nb-ref-number="36" id="idea36" data-nb-words="17" data-nb-chars="116">Obsahem Íliady jest Achilleův hněv a&nbsp;jeho následky, poetická idea je&nbsp;vnitřním pojítkem a&nbsp;vysvětlením událostí básně.</span></p>
        <p class="chunk" data-nb-ref-number="37" data-nb-words="3" data-nb-chars="5"><span class="idea" data-nb-ref-number="37" id="idea37" data-nb-words="3" data-nb-chars="5">* * *</span></p>
        <p class="chunk" data-nb-ref-number="38" data-nb-words="161" data-nb-chars="1010"><span class="idea" data-nb-ref-number="38" id="idea38" data-nb-words="161" data-nb-chars="1010">Připomínám čtenářům, kteří se&nbsp;takovými otázkami nezabývají, že&nbsp;nesmíme osoby a&nbsp;jejich skutky posuzovat, jako by&nbsp;skutečně byly bývaly takové, jakými je&nbsp;básník vylíčil. Nejsou to&nbsp;osoby historické, nýbrž poetické. Historik hledí vyzkoumat povahu osob, doby, okolností atd., a&nbsp;z&nbsp;ní&nbsp;pak vysvětluje jejich činy. U&nbsp;básníka to&nbsp;bývá naopak. Báseň je&nbsp;umělecké dílo vybudované na&nbsp;nějaké poetické ideji. Aby provedl svůj básnický plán, básník sám upravuje řeči, skutky, ano i&nbsp;povahy osob své básně dle své poetické idey. Nesmíme tedy měřit osoby tyto hodnotami etickými – například horšit se&nbsp;nad špatným charakterem té&nbsp;oné osoby nebo vychvalovat charakter jiné –, nýbrž mít na&nbsp;paměti, že&nbsp;všecky řeči, skutky, ano i&nbsp;povahy osob jsou dílem básníkovým, tj. že&nbsp;básník sám takové vytvořil, protože jich k&nbsp;účelům své básně potřeboval. Zřetel náš musí být obrácen jen k&nbsp;tomu, zdali básník svému poetickému úkolu dostál, zdali vše dobře motivoval, zdali děje přirozeně jedny z&nbsp;druhých vyplývají, i&nbsp;z&nbsp;povah, jak je&nbsp;básník vytvořil.</span></p>
        <p class="chunk" data-nb-ref-number="39" data-nb-words="130" data-nb-chars="836"><span class="idea" data-nb-ref-number="39" id="idea39" data-nb-words="130" data-nb-chars="836">Hlavním motivem Íliady je&nbsp;spravedlivý, neúprosný hněv Achilleův a&nbsp;jeho následky. I&nbsp;musil básník vše tak upravit, aby se&nbsp;tento hněv jevil čtenáři nutným a&nbsp;spravedlivým. Proto musil Agamemnón jednat sobecky, pánovitě a&nbsp;dopustit se&nbsp;na&nbsp;poctivém Achilleovi neslýchané, bezohledné křivdy, proto se&nbsp;ani vůdcové achajští nepostavili na&nbsp;obranu uraženého reka: Kdyby se&nbsp;byl Agamemnón choval k&nbsp;Achilleovi poctivě a&nbsp;spravedlivě, jak by&nbsp;byl býval možný Achilleův hněv? A&nbsp;kdyby se&nbsp;ho&nbsp;vůdcové achajští byli ujali, jak by&nbsp;se&nbsp;byl mohl hněvat i&nbsp;na&nbsp;ně? A&nbsp;kdyby se&nbsp;byl Achilleus dal smířit prosebným poselstvím, jak by&nbsp;byl mohl nastat obrat událostí? Jak by&nbsp;byla možná Ílias? – Básník potřeboval sobeckého, pánovitého, nespravedlivého a&nbsp;neústupného Agamemnona, jako spravedlivého, obětavého, ale prudkého a&nbsp;stejně neústupného Achillea. A&nbsp;tak je&nbsp;to&nbsp;ve&nbsp;všem.</span></p>
        <p class="chunk" data-nb-ref-number="40" data-nb-words="113" data-nb-chars="702"><span class="idea" data-nb-ref-number="40" id="idea40" data-nb-words="113" data-nb-chars="702">Vše je&nbsp;líčeno přirozeně a&nbsp;pravdivě_._ S&nbsp;nevyrovnatelnou jemností a&nbsp;psychologickou bystrostí kreslí básník jednání svých osob: vše je&nbsp;tak přirozené ve&nbsp;svém vzniku, vývoji i&nbsp;zakončení! Čtenář chápe činy i&nbsp;slova hrdinů a&nbsp;cítí s&nbsp;nimi i&nbsp;v&nbsp;jejich poblouznění. Chápe, proč král i&nbsp;Achilleus se&nbsp;rozčilili, chápe také, že&nbsp;když někoho zaslepí vášeň, že&nbsp;je&nbsp;těžko rozvášněnému slyšet varovná slova rádcova, a&nbsp;nediví se&nbsp;tedy, že&nbsp;jeden ani druhý neposlechl dobré rady starého Nestora a&nbsp;že&nbsp;ani později Achilleus neposlechl dobře míněných slov Odysséových a&nbsp;Foiníkových (jejichž ústy mluvil básník), nýbrž že&nbsp;setrvali ve&nbsp;svém bludu. Až&nbsp;když si&nbsp;způsobili kruté ztráty, pak teprv poznali svou chybu a&nbsp;hleděli ji&nbsp;napravit.</span></p>
        <p class="chunk" data-nb-ref-number="41" data-nb-words="3" data-nb-chars="5"><span class="idea" data-nb-ref-number="41" id="idea41" data-nb-words="3" data-nb-chars="5">* * *</span></p>
        <p class="chunk" data-nb-ref-number="42" data-nb-words="29" data-nb-chars="190"><span class="idea" data-nb-ref-number="42" id="idea42" data-nb-words="29" data-nb-chars="190">Ale básník nelíčí duševní stav rozbory psychologickými, jako to&nbsp;dělají moderní romanopisci, nýbrž prostým sestavením dějů, z&nbsp;nichž pak je&nbsp;duševní stav osob patrný. Podáme o&nbsp;tom dva příklady.</span></p>
        <p class="chunk" data-nb-ref-number="43" data-nb-words="192" data-nb-chars="1194"><span class="idea" data-nb-ref-number="43" id="idea43" data-nb-words="192" data-nb-chars="1194">Příčiny jednání králova i&nbsp;hněvu Achilleova jsme už&nbsp;pověděli. Ale i&nbsp;příčiny, proč Agamemnón velmi záhy poznal svou chybu a&nbsp;proč se&nbsp;opět Achilleus ještě více zatvrdil_,_ pozná čtenář jasně z&nbsp;líčení Homérova: Agamemnón provedl svou, ponížil Achillea a&nbsp;svou moc ukázal. Ale brzy viděl, co&nbsp;provedl. Již na&nbsp;sněmu jej Nestór upozornil, že&nbsp;ani nemá práva brát Achilleovi Bríseovnu, poněvadž mu&nbsp;ji&nbsp;při dělení dali Achajci, a&nbsp;napomenul ho, aby Achillea netupil, poněvadž je&nbsp;záštitou Achaiů. Neposlechl sice, ale záhy viděl následky. Po&nbsp;Achilleově prohlášení, že&nbsp;bojovat nebude, nastala jistě všeobecná sklíčenost, kterou nemohl nepozorovat. A&nbsp;Trójané? Hned jak uslyšeli, že&nbsp;Achilleus nebude bojovat, vyšli směle z&nbsp;brány a&nbsp;svedli bitvu na&nbsp;trójské pláni. Achajci měli sice v&nbsp;boji převahu – Diomédés konal divy udatnosti a&nbsp;Aiás ukázal se&nbsp;v&nbsp;souboji silnějším než Hektór – ale Trójané přemoženi nebyli. Král už&nbsp;viděl, co&nbsp;ztratil. A&nbsp;po&nbsp;druhé bitvě, ve&nbsp;které byli Achajci na&nbsp;hlavu poraženi, ztratil král nadobro hlavu a&nbsp;radil k&nbsp;útěku. Kde jest jeho pýcha a&nbsp;chlubné tvrzení, že&nbsp;Achilleus je&nbsp;zbytečný? A&nbsp;když Nestór navrhl prosebné poselství k&nbsp;Achilleovi, král pokorně vyznával svou vinu a&nbsp;nabízel převzácné dary!</span></p>
        <p class="chunk" data-nb-ref-number="44" data-nb-words="186" data-nb-chars="1037"><span class="idea" data-nb-ref-number="44" id="idea44" data-nb-words="186" data-nb-chars="1037">Achilleus naproti tomu se&nbsp;ve&nbsp;svém hněvu jen utvrzoval. Byl cholerik a&nbsp;nezapomínal tak snadno, když mu&nbsp;někdo ublížil. Plných šestnáct dní seděl ve&nbsp;stanu sám a&nbsp;sám, jen s&nbsp;Patroklem. Někdy konejšil svůj zármutek hrou na&nbsp;loutnu a&nbsp;zpěvem, ale většinou věšel krásnou hlavu a&nbsp;přemýšlel o&nbsp;svém ponížení: Co&nbsp;se&nbsp;po&nbsp;celých devět let na&nbsp;ně&nbsp;na&nbsp;všecky nalopotil, co&nbsp;nocí probděl, jak se&nbsp;ho&nbsp;Trójané báli, jak lehkou učinil Achaiům vojnu, co&nbsp;jim nanosil kořisti – a&nbsp;teď za&nbsp;to&nbsp;všecko tohle! Ve&nbsp;stanu se&nbsp;naň neusmívala krásná Bríseovna – teď se&nbsp;s&nbsp;ní&nbsp;kochá zpupný Agamemnnón, a&nbsp;ona s&nbsp;pláčem naň vzpomíná v&nbsp;cizím stanu. Jak od&nbsp;něho nerada šla, ubohá! Takto se&nbsp;trápil plných šestnáct dní, a&nbsp;nikdo k&nbsp;němu nešel – ještě ho&nbsp;nepotřebovali. Až&nbsp;teprve šestnáctého dne večer, po&nbsp;strašné porážce, přišli ho&nbsp;prosit – tedy z&nbsp;nouze; dřív o&nbsp;něm nevěděli! – Prosba jejich jej spíše podráždila, než umírnila. Kdyby byli přišli dřív, než bylo zle, a&nbsp;kdyby byl dal Agamemnón opravdovou lítost najevo – snad by&nbsp;se&nbsp;uražený hrdina byl smířil. Nebylo tedy divu, že&nbsp;pomoc odřekl.</span></p>
        <p class="chunk" data-nb-ref-number="45" data-nb-words="14" data-nb-chars="102"><span class="idea" data-nb-ref-number="45" id="idea45" data-nb-words="14" data-nb-chars="102">Zbývá ještě, abychom si&nbsp;promluvili o&nbsp;dvou nejušlechtilejších zjevech Íliady, o&nbsp;Patroklovi a&nbsp;Hektorovi.</span></p>
        <p class="chunk" data-nb-ref-number="46" data-nb-words="50" data-nb-chars="324"><span class="idea" data-nb-ref-number="46" id="idea46" data-nb-words="50" data-nb-chars="324">I&nbsp;oni překročili míru a&nbsp;byli za&nbsp;svůj přestupek stiženi nejstrašnějším trestem, ztrátou života, ale nepřekročili míru ze&nbsp;vzkypění vášně jako Achilleus i&nbsp;Agamemnón, nýbrž z&nbsp;pohnutek nejšlechetnějších, jakých bývá člověk schopen, to&nbsp;jest ze&nbsp;snahy pomoci jiným i&nbsp;na&nbsp;úkor vlastního prospěchu a&nbsp;blaha. Smrt obou je&nbsp;přímo tragická.</span></p>
        <p class="chunk" data-nb-ref-number="47" data-nb-words="14" data-nb-chars="95"><span class="idea" data-nb-ref-number="47" id="idea47" data-nb-words="14" data-nb-chars="95">Patroklos_._ Co&nbsp;přimělo tohoto mírného, ke&nbsp;všem vlídného a&nbsp;povolného hrdinu, že&nbsp;překročil míru?</span></p>
        <p class="chunk" data-nb-ref-number="48" data-nb-words="25" data-nb-chars="161"><span class="idea" data-nb-ref-number="48" id="idea48" data-nb-words="25" data-nb-chars="161">Není snadno vniknout v&nbsp;jeho stav duševní v&nbsp;oněch rozhodujících chvílích, ale není to&nbsp;nemožné, přidržíme-li se&nbsp;líčení básníkova a&nbsp;zbytečně se&nbsp;od&nbsp;něho neodchýlíme.</span></p>
        <p class="chunk" data-nb-ref-number="49" data-nb-words="246" data-nb-chars="1441"><span class="idea" data-nb-ref-number="49" id="idea49" data-nb-words="246" data-nb-chars="1441">Achilleus zamiloval si&nbsp;Patrokla ze&nbsp;vší mysli a&nbsp;duše své a&nbsp;téměř s&nbsp;ním srostl. Patroklos byl mu&nbsp;druhým já. Sám praví (XIX) nad mrtvým Patroklem, že&nbsp;by&nbsp;ho&nbsp;nemohlo potkat horší neštěstí, ani kdyby mu&nbsp;zemřel otec nebo i&nbsp;syn. Vyrostli spolu a&nbsp;jejich povahy se&nbsp;doplňovaly. Patroklos býval Achilleovi vždy po&nbsp;vůli a&nbsp;vykonával ochotně vše, čeho přítel od&nbsp;něho žádal, nikdy se&nbsp;s&nbsp;ním nepřel a&nbsp;nikdy mu&nbsp;neodporoval. Věděl, že&nbsp;Achilleus je&nbsp;vznětlivý a&nbsp;prudký, a&nbsp;když vzkypí, že&nbsp;se&nbsp;leckdy unáhlí, ano dopustí se&nbsp;i&nbsp;nespravedlnosti a&nbsp;viní i&nbsp;nevinného, ale byl přesvědčen, že&nbsp;jej Achilleus z&nbsp;té&nbsp;duše miluje. Achilleus mohl se&nbsp;tedy domnívat, že&nbsp;s&nbsp;ním Patroklos ve&nbsp;všem souhlasí. A&nbsp;právem. Patroklos rozuměl duši svého přítele, chápal oprávněný jeho hněv a&nbsp;neměl mu&nbsp;za&nbsp;zlé, že&nbsp;se&nbsp;stranil bojů. Rád s&nbsp;ním prodléval ve&nbsp;stanu, zpíval s&nbsp;ním hrdinské písně a&nbsp;jistě ho&nbsp;i&nbsp;všemožně těšil. Achilleus byl si&nbsp;jist, že&nbsp;Patroklos ve&nbsp;všem s&nbsp;ním souhlasí, cokoli koná. Ale tentokrát se&nbsp;mýlil. Dokud Achaiům nehrozilo svrchované nebezpečí, byl ovšem s&nbsp;Achilleem zajedno. Ale když hrozila zkáza celému vojsku i&nbsp;loďstvu, tu&nbsp;ovšem Patroklos nemohl souhlasit s&nbsp;tím, že&nbsp;Achilleus odepřel veškeru pomoc a&nbsp;odmítl smír, ačkoli každý věděl, že&nbsp;on&nbsp;jediný je&nbsp;s&nbsp;to, aby záhubu odvrátil. Ze&nbsp;slov Patroklových (XVI) je&nbsp;patrno, že&nbsp;obecné blaho Achaiů kladl nad soukromou urážku. Patroklos byl přesvědčen, že&nbsp;Achilleus měl v&nbsp;tak velikém nebezpečenství potlačit svůj hněv a&nbsp;krajany zachránit.</span></p>
        <p class="chunk" data-nb-ref-number="50" data-nb-words="155" data-nb-chars="929"><span class="idea" data-nb-ref-number="50" id="idea50" data-nb-words="155" data-nb-chars="929">Pravé smýšlení Patroklovo projevilo se&nbsp;ve&nbsp;chvíli, kdy předstoupil před Achillea se&nbsp;žádostí, aby mu&nbsp;půjčil svou zbroj a&nbsp;vojsko a&nbsp;dovolil mu&nbsp;Trójany zahnat od&nbsp;lodí. Nesmírné nebezpečí, ve&nbsp;kterém se&nbsp;ocitli Achaiové, do&nbsp;té&nbsp;míry jej dojalo, že&nbsp;vypukl v&nbsp;pláč, vytkl Achilleovi, že&nbsp;se&nbsp;nechce smířit (XVI) a&nbsp;nazval jej bezcitným se&nbsp;srdcem zatvrzelým, jako by&nbsp;se&nbsp;ani nebyl narodil z&nbsp;lidského otce a&nbsp;z&nbsp;božské matky, nýbrž z&nbsp;bezcitného moře a&nbsp;ze&nbsp;strmých skal. Nazval jej rekem zlým, z&nbsp;něhož nemá nikdo užitku ani z&nbsp;lidí souvěkých, ani pozdějších, když v&nbsp;tak hrozném nebezpečí nechce zbavit Achajce nevyhnutelné zkázy. Takový hněv, jakým se&nbsp;Achilleus dal ovládnout, nadobro zatracuje a&nbsp;s&nbsp;důrazem od&nbsp;sebe odmítá (XVI). Patroklos nemůže ani pochopit, že&nbsp;by&nbsp;někdo s&nbsp;lidským srdcem mohl být tak nesmiřitelný a&nbsp;necitelný, a&nbsp;vysvětluje si&nbsp;chování Achilleovo nanejvýš tím, že&nbsp;se&nbsp;jeho přítel obává nějaké věštby, kterou mu&nbsp;snad svěřila matka Thetis.</span></p>
        <p class="chunk" data-nb-ref-number="51" data-nb-words="80" data-nb-chars="491"><span class="idea" data-nb-ref-number="51" id="idea51" data-nb-words="80" data-nb-chars="491">Byl to&nbsp;pravý výbuch citů, které Patroklos až&nbsp;dosud násilně potlačoval a&nbsp;které teprve v&nbsp;této rozhodující chvíli vyrazily z&nbsp;jeho nitra. Jaké bylo jeho rozčilení a&nbsp;jak veliká bolest nad neštěstím Achaiů, když tento mírný muž, který dosud vždy jen povoloval a&nbsp;nikdy nic příteli svému nevytýkal, najednou se&nbsp;odvážil tak trpkých a&nbsp;přímých výčitek! A&nbsp;ejhle! – Achilleus se&nbsp;naň nerozhněval! Patrně uznával jejich důvodnost a&nbsp;spravedlnost<a href="./resources/undefined">[7]</a> a&nbsp;v&nbsp;něm samém se&nbsp;už&nbsp;delší dobu připravoval obrat smýšlení.</span></p>
        <p class="chunk" data-nb-ref-number="52" data-nb-words="11" data-nb-chars="79"><span class="idea" data-nb-ref-number="52" id="idea52" data-nb-words="11" data-nb-chars="79">V&nbsp;takovémto stavu duševním Patroklos předstoupil se&nbsp;svou žádostí před Achillea.</span></p>
        <p class="chunk" data-nb-ref-number="53" data-nb-words="81" data-nb-chars="535"><span class="idea" data-nb-ref-number="53" id="idea53" data-nb-words="81" data-nb-chars="535">A&nbsp;když přítel jeho prosbě vyhověl, jediná byla jeho touha, aby odčinil pohromu, kterou Achilleus Achaiům způsobil svým zatvrzelým hněvem, a&nbsp;pomstil se&nbsp;nad Trójany, kteří tolik Achaiů připravili o&nbsp;život. Jako lítý démon vrhl se&nbsp;v&nbsp;nejhustší dav nepřátelský. – Trójané spatřivše zbroj Achilleovu, nejprv se&nbsp;zarazili, ale nevidouce v&nbsp;rukou Patroklových strašný Achilleův oštěp z&nbsp;pélijského jasanu, poznali, že&nbsp;to&nbsp;není Achilleus. Rozvinula se&nbsp;strašná bitva, ve&nbsp;které Patroklos ve&nbsp;spojení s&nbsp;ostatním vojskem achajským zahnal Trójany na&nbsp;útěk.</span></p>
        <p class="chunk" data-nb-ref-number="54" data-nb-words="47" data-nb-chars="287"><span class="idea" data-nb-ref-number="54" id="idea54" data-nb-words="47" data-nb-chars="287">Avšak nezachoval výstrahy Achilleovy, který mu&nbsp;přikázal, aby toliko zahnal Trójany od&nbsp;lodí, ale pak hned aby se&nbsp;vrátil. Patroklos pronásledoval nepřátele dál: hnala jej do&nbsp;boje touha po&nbsp;pomstě nad Trójany. Touha ta&nbsp;byla tak mocná, že&nbsp;vše ostatní ustoupilo do&nbsp;pozadí – i&nbsp;rozkaz Achilleův.</span></p>
        <p class="chunk" data-nb-ref-number="55" data-nb-words="52" data-nb-chars="295"><span class="idea" data-nb-ref-number="55" id="idea55" data-nb-words="52" data-nb-chars="295">Achilleus neměl zprvu ani tušení, co&nbsp;tak mocně hýbe duší Patroklovou a&nbsp;co&nbsp;ho&nbsp;tak úsilně žene do&nbsp;boje. Vždyť nemohl zprvu ani pochopit, že&nbsp;by&nbsp;se&nbsp;i&nbsp;jen rmoutil nad pohromou Achaiů. Nanejvýš se&nbsp;obával, že&nbsp;by&nbsp;ho&nbsp;k&nbsp;dalšímu pronásledování Trójanů mohl přivést zápal boje a&nbsp;vítězství nad Trójany (XVI).</span></p>
        <p class="chunk" data-nb-ref-number="56" data-nb-words="160" data-nb-chars="1012"><span class="idea" data-nb-ref-number="56" id="idea56" data-nb-words="160" data-nb-chars="1012">Důvody, kterými Achilleus přítele zrazoval od&nbsp;pronásledování Trójanů k&nbsp;městu, byly dva: Kdyby Patroklos Trójany úplně přemohl, připravil by&nbsp;Achillea o&nbsp;dostiučinění, poněvadž by&nbsp;ho&nbsp;pak už&nbsp;Achajové nepotřebovali, a&nbsp;kdyby se&nbsp;příliš přiblížil k&nbsp;městu, a&nbsp;dokonce se&nbsp;pokusil o&nbsp;dobytí trójských hradeb, mohl by&nbsp;na&nbsp;sebe popudit některého z&nbsp;bohů, kteří přáli Trójanům, zvlášť Apollóna. Těchto důvodů měl Patroklos dbát: vědělť, jak Achillea trápí pokoření, kterého se&nbsp;mu&nbsp;od&nbsp;Agamemnona dostalo před celým vojskem, a&nbsp;jak prahne po&nbsp;dostiučinění a&nbsp;navrácení pokořené cti. Tolik ohledů by&nbsp;byl měl mít ke&nbsp;svému příteli. Kdyby byl Patroklos býval mysli klidné, jistě by&nbsp;byl býval Achilleovi po&nbsp;vůli, jako vždy jindy. Ale v&nbsp;okamžiku nejhroznějšího nebezpečí a&nbsp;horoucí touhy po&nbsp;pomstě nebyl toho schopen. Celou jeho bytost zaujala touha pomoci Achaiům a&nbsp;pomstít se&nbsp;nad Trójany. A&nbsp;v&nbsp;tom zbloudil a&nbsp;překročil míru. Byl raněn slepotou, o&nbsp;které Homéros tak často mluvívá, ale slepotou nesobeckou, šlechetnou, vší úcty a&nbsp;chvály hodnou.</span></p>
        <p class="chunk" data-nb-ref-number="57" data-nb-words="212" data-nb-chars="1274"><span class="idea" data-nb-ref-number="57" id="idea57" data-nb-words="212" data-nb-chars="1274">Tak mocné zanícení nemohlo vzniknout náhlým vzplanutím, nýbrž probudilo se&nbsp;mnohem dříve, rostlo a&nbsp;zesílilo do&nbsp;té&nbsp;míry, jak je&nbsp;vidíme ve&nbsp;chvíli, když předstoupil před Achillea se&nbsp;svou žádostí. Vzniklo v&nbsp;něm už&nbsp;tenkrát, když Achajové byli po&nbsp;prvé poraženi v&nbsp;druhém dni bitevním (VIII). Ale nejvíce naň účinkovalo prosebné poselství, jemuž byl přítomen (IX). Prosby a&nbsp;důvody všech tří vyjednavačů (Odysséa, Foiníka, Aianta) byly pravdivé a&nbsp;přesvědčivé a&nbsp;vryly se&nbsp;hluboko do&nbsp;jeho srdce. Patroklos nesouhlasil s&nbsp;Achilleem, ale bál se&nbsp;mu&nbsp;to&nbsp;říci. A&nbsp;snad by&nbsp;se&nbsp;k&nbsp;tomu ani nebyl odhodlal, kdyby ho&nbsp;k&nbsp;tomu nebyl podnítil Nestór (XI). Bylo to&nbsp;třetího bitevního dne, kdy Achaiové byli na&nbsp;hlavu poraženi, kdy čelní rekové poraněni odešli z&nbsp;bojiště, achajské vojsko prchalo a&nbsp;Hektór s&nbsp;Trójany se&nbsp;chystal zapálit lodi. Jaký tu&nbsp;div, že&nbsp;touha po&nbsp;pomoci Achaiům a&nbsp;po&nbsp;pomstě nad Trójany vzplála mocným plamenem a&nbsp;zaujala veškeru bytost Patroklovu a&nbsp;vše ostatní ustoupilo do&nbsp;pozadí? – Patroklos hnal Trójany k&nbsp;městu, a&nbsp;pokusil se&nbsp;dokonce o&nbsp;dobytí hradeb. Apollón jej odrazil a&nbsp;varoval (XVI), Patroklos ustoupil, ale pak se&nbsp;vrhl do&nbsp;řad trójských a&nbsp;tak zuřivě je&nbsp;ubíjel, že&nbsp;tím donutil Apollóna k&nbsp;zakročení (XVI). Patroklos padl – ten šlechetný, ke&nbsp;všem vlídný a&nbsp;ode všech milovaný Patroklos.<a href="./resources/undefined">[8]</a></span></p>
        <p class="chunk" data-nb-ref-number="58" data-nb-words="52" data-nb-chars="286"><span class="idea" data-nb-ref-number="58" id="idea58" data-nb-words="52" data-nb-chars="286">Tak i&nbsp;zde, jako všude jinde, je&nbsp;líčení básníkovo přirozené a&nbsp;pravdivé. I&nbsp;Patroklos chybil, i&nbsp;on&nbsp;překročil míru, i&nbsp;on&nbsp;byl varován a&nbsp;mohl se&nbsp;chybě vyhnout, ale vše se&nbsp;vyvíjelo přirozeně z&nbsp;duše a&nbsp;povahy Patroklovy a&nbsp;z&nbsp;okolností, ve&nbsp;kterých byl. Mohli bychom si&nbsp;na&nbsp;jeho místě počínat jinak?</span></p>
        <p class="chunk" data-nb-ref-number="59" data-nb-words="349" data-nb-chars="2083"><span class="idea" data-nb-ref-number="59" id="idea59" data-nb-words="349" data-nb-chars="2083">Hektór_._ Duchaplně jest vylíčen i&nbsp;osud Hektorův. I&nbsp;on&nbsp;překročil míru, ale dopustil se&nbsp;bludu téměř bez vlastní viny. Poznal, že&nbsp;Zeus pomáhá Trójanům a&nbsp;vrhl se&nbsp;nadšeně do&nbsp;boje, doufaje, že&nbsp;pomocí Diovou Achajce porazí a&nbsp;souženou vlast osvobodí. Hektór se&nbsp;nemýlil: Zeus opravdu Trójanům pomáhal, ale Hektór nevěděl a&nbsp;nepoznal, že&nbsp;tato pomoc je&nbsp;dočasná – nepozoroval, že&nbsp;mu&nbsp;Zeus dává vítězství teprv od&nbsp;té&nbsp;chvíle, kdy Achilleus přestal bojovat. V&nbsp;tom byla jeho chyba, ale ne&nbsp;chyba mravní, nýbrž vzešlá z&nbsp;nepoznání. Hektór spoléhal se&nbsp;na&nbsp;Diovu pomoc i&nbsp;po&nbsp;Achilleově návratu do&nbsp;boje. Důvěra tato stála ho&nbsp;život. I&nbsp;on&nbsp;byl varován od&nbsp;Púlydamanta, který mu&nbsp;radil, aby vojsko bylo zavedeno do&nbsp;Tróje a&nbsp;obrana dála se&nbsp;za&nbsp;hradbami, Hektór mohl se&nbsp;ctí poslechnout rady Púlydamantovy. Nikdo by&nbsp;mu&nbsp;to&nbsp;byl nevykládal ve&nbsp;zlé. Ale rozjařen úspěchy válečnými a&nbsp;spoléhaje na&nbsp;pomoc Diovu odbyl příkře Púlydamanta. Hlavní však pohnutkou tohoto počínání byla touha, aby nepřítele porazil a&nbsp;vyhnal, a&nbsp;tak svou vlast, tolik let již týranou, osvobodil. – Teprv když Trójané byli strašně poraženi a&nbsp;v&nbsp;zmatku prchali do&nbsp;města, poznal svůj blud, ale bylo již pozdě. Nemohl se&nbsp;teď spasit do&nbsp;města, poněvadž by&nbsp;ho&nbsp;nejen Púlydamás, nýbrž kdekdo vinil z&nbsp;této strašné porážky a&nbsp;ze&nbsp;ztráty tolika životů, a&nbsp;on, dosud ode všech přímo zbožňovaný obránce Tróje, stál by&nbsp;před lidem jako viník a&nbsp;jeho škůdce. Stud, nesmírný stud mu&nbsp;bránil vejít do&nbsp;města. Proto se&nbsp;raději odhodlal k&nbsp;souboji s&nbsp;Achilleem, chtěje buď zvítězit, nebo padnout, ale se&nbsp;slávou, před samým městem. Čekal tedy na&nbsp;Achillea, ale bez naděje na&nbsp;úspěch, spíše se&nbsp;strachem nežli s&nbsp;odvahou – vždyť dosud nikdo Achilleovi neodolal. Sám to&nbsp;zakusil v&nbsp;dosavadních s&nbsp;ním srážkách, i&nbsp;v&nbsp;dnešní, a&nbsp;viděl i&nbsp;nynější porážku. Také nářek rodičů, kteří mu&nbsp;předpovídali smrt, pustí-li se&nbsp;s&nbsp;Achilleem do&nbsp;boje, spíše jeho statečnost podlomil, nežli vzpružil. Není tedy divu, že&nbsp;se&nbsp;dal na&nbsp;útěk, jakmile strašného nepřítele spatřil. – Není čtenáře, který by&nbsp;necítil soustrasti s&nbsp;tímto hrdinou, zvláště když jej bohyně Athéné oklamala a&nbsp;vydala jej Achilleovi téměř bezbranného.</span></p>
        <p class="chunk" data-nb-ref-number="60" data-nb-words="53" data-nb-chars="337"><span class="idea" data-nb-ref-number="60" id="idea60" data-nb-words="53" data-nb-chars="337">Podali jsme jen ukázku, jak máme takovýmto částem Íliady rozumět. Homéra nelze číst povrchně ani zběžně, nýbrž čtenář musí uvažovat nejen o&nbsp;každém místě zvlášť, ano mnohdy o&nbsp;každém výraze. Jen takovýmto čtením dopracuje se&nbsp;pravého porozumění našemu velikému básníku. – Jen probůh ať&nbsp;nikdo nečte a&nbsp;nevykládá si&nbsp;Homéra podle nějaké teorie!</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./ilias_006.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>